[
    {
        "title": "Vláda jedná o možnosti odložit volby. Přimlouvají se za to Pavel i Kalousek",
        "content": "„Toto téma bude zcela jistě ještě diskutováno,“ řekl iDNES.cz k tomu zda, bude vláda jednat i o možném odkladu voleb, ministr zemědělství Marek Výborný z KDU-ČSL. Pokud by nebylo možné zajistit regulérnost voleb ve všech místech, pak by to byl asi dobrý argument pro jejich odložení, řekl prezident Petr Pavel, který také na jednání kabinetu dorazil. „Asi všichni máme zájem, aby volby proběhly nejen v souladu se zákonem, ale také regulérně, pro což dnes ne všude jsou podmínky. Když nebudeme schopni zajistit regulérnost ve všech místech, kde by volby měly proběhnout, pak by asi byly dobré argumenty k tomu, aby byly odloženy, pokud k tomu najdeme právní cestu,“ řekl Pavel. Nedokáže si představit, zda v povodněmi nejvíce zasažených obcích bude skutečně možné zajistit náhradní volební místnosti s veškerými náležitostmi, zda lidé, kteří by měli sedět v komisích, budou dostatečně připravení a soustředění. „To jsou věci, které asi bude muset vláda zvážit,“ řekl prezident. Podle informací iDNES.cz, jak je získala před jednáním vlády, ale není odklad voleb pravděpodobný. Z vyjádření Výborného vyplynulo, že on sám se k odložení voleb nekloní a že je možné volby zajistit i tam, kde ještě nezačala opadat velká voda. Ministr životního prostředí Petr Hladík řekl, že odložení voleb by bylo možné změnou legislativy, ale nevidí pro to velký prostor. V 95 procentech míst bude možné podle Hladíka volby uskutečnit na standardních místnostech, kde lidé hlasují i jindy. Také okolí premiéra nepočítalo před jednáním vlády s odkladem hlasování voličů v krajských a senátních volbách. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. O odklad krajských a senátních voleb požádal vládu opavský primátor za ANO Tomáš Navrátil. Ze slezské Opavy, kterou zaplavila o víkendu velká voda, je i ministr financí Zbyněk Stanjura z ODS. Většina ministrů je z Moravy. „Připravit volby v tomto stavu bude velmi náročné. Některé volební místnosti nebudeme moci vůbec otevřít. Pravděpodobně ani nedokážeme zajistit roznesení volebních lístků,“ uvedl Navrátil. Dodal, že problém může nastat i se členy volebních komisí. Řada z nich žije v zaplavených oblastech a budou mít podle primátora starosti s úklidem či opravami svých domovů. „Zatím nic není rozhodnuto,“ řekl při návštěvě Jeseníku ministr vnitra Vít Rakušan, který do jednoho z povodněmi nejvíce zasažených míst v pondělí zamířil před jednáním vlády spolu s premiérem Petrem Fialou. Rakušan řekl, že vznikla pracovní skupina, která vyhodnocuje všechny potřebné technické a organizační aspekty k zajištění podmínek pro to, aby volby řádně proběhy ve všech regionech. Uvedl, že kdyby se volby do krajů a třetiny Senátu nakonec nekonaly, mohla by být legitimita takového rozhodnutí napadána. Je to citlivé a chce mít jistotu, že bude rozhodnutí správné, uvedl. Tam, kde nebude v pátek a v sobotu kvůli povodním a likvidaci následků záplav možné otevřít volební místnosti, mají hlasování mají zprostředkovat hasiči, a to jak profesionální, tak dobrovolní. K odkladu voleb vyzval vládu bývalý ministr financí a expředseda TOP 09 Miroslav Kalousek. „Nějak si neumím představit, jak radnice, přetížené likvidací následků povodně organizují volby a jak lidé z vytopených oblastí jdou k volbám. Dva týdny to počká,“ napsal k možnému odkladu voleb na sociální síti X Kalousek. Už o víkendu se poměrně kategoricky proti odkládání vyjádřil ministr Rakušan. Nejdříve řekl, že zrušit je vůbec nejde. „Nic takové jako zrušení voleb naše legislativa nezná,“ řekl v sobotu po jednání Ústředního krizového štábu. Pak dodal, že nepředpokládá ani odkládání voleb, což by musel schválit parlament. Premiér a předseda ODS Petr Fiala byl v neděli méně rezolutní než šéf resortu vnitra a šéf STAN. „Já jsem přesvědčen, že opravdu musíme počkat do zítřka (do pondělí – pozn. autora), jak se ta situace bude vyvíjet. Jsme uprostřed kulminace těch největších problémů. A nepokládal bych teď za odpovědné k tomu dávat nějaké definitivní stanovisko. Jsem přesvědčen, že, že zítra budeme mít v těchto věcech jasno,“ uvedl předseda vlády v neděli v rozhovoru pro CNN Prima News. „Na druhou stranu se mně zdá, že nebudou překážky pro to, abychom mohli volby na území České republiky uskutečnit. Ale berte tuto moji předpověď, prosím, s velkou rezervou. My jsme v těch dalších hodinách závislí na spoustě faktorů, které opravdu nemůžeme ovlivnit, jako je třeba počasí, a musíme počkat na to, jak se celá ta situace vyvine,“ dodal premiér. Udělat si na tuto otázku definitivní názor ještě před večerním jednáním vlády mohl Fiala udělat v Jeseníku, kam se v pondělí vypravil, aby se na vlastní oči přesvědčil, jaké škody zde povodně napáchaly. „Je nejprve nutné pomoci s infrastrukturními věcmi, ať už je to obnova signálu, aby ti lidé nebyli odříznuti od informací, obnova dodávek elektřiny, samozřejmě obnova komunikací,“ řekl Fiala. Předseda vlády také uvedl, že je pro občany v zaplavených oblastech třeba zajistit dostatek pitné vody v cisternách, dodávku léků a potravin. „Budeme se bavit o tom, jak pomoci lidem, které zasáhla nevýslovná tragédie. Jak pomoci lidem, kteří se ocitli bez domova, bez prostředků,“ řekl Rakušan. „My za vládu můžeme všichni garantovat, že lidem, kterých se povodeň dotkla tímhle fatálním způsobem, změnila jim život, tak jim určitě jako vláda České republiky jsme připraveni účinně pomoci,“ uvedl Rakušan. Podle ministra Výborného vláda zřejmě projedná, kolik peněz uvolní na opravy vodních děl a toků. „Uděláme všechny kroky, abychom dokázali pomoc s obnovou území, primárně s infrastrukturou,“ řekl Výborný. Podle ministra dopravy Martina Kupky se má na vládě řešit, jak získat větší objem peněz z evropského fondu solidarity a jak využít prostředky z Národního plánu obnovy. Debatu čeká i o možnosti využití mostních provizorií.",
        "category": "Domácí",
        "photos": 391,
        "date": "2024-09-16T20:00:00",
        "comments": 94
    },
    {
        "title": "Na Jesenicku čeká demolice nejméně dvacet domů. Místní žádají posílit signál",
        "content": "Voda z řeky Bělé o víkendu zaplavila značnou část Jeseníku. Jakmile opadla, tak se lidé hned pustili do odstraňování nánosů bahna a nepořádku přineseného dravou vodou. Podnikatelé vyklízí zaplavené obchody, kavárny a provozovny rychlého občerstvení. V ulicích burácí těžké stavební stroje. „Škody, které záplavy v Jeseníku napáchaly, se nyní ještě těžko odhadují. Určitě to budou desítky milionů korun. Máme tady zničené silniční komunikace, mosty i veřejná prostranství. Škody budou hodně, hodně vysoké,“ uvedla starostka Jeseníku Zdeňka Blišťanová (Jeseník srdcem). Další škody vznikly soukromým majitelům nemovitostí. V Jeseníku by podle starostky měly být zbourány první tři vážně poškozené rodinné domy a stejný počet domů čeká demoliční výměr v nedaleké České Vsi. „Zatím máme takový hrubý odhad, že prvních zhruba dvacet domů by mělo mít demoliční výměr,“ upozornila Blišťaňová s tím, že zřejmě nejde o konečné číslo, jelikož hladina vodních toků je stále ještě vysoká, takže v některých oblastech může voda pořád podemílat břehy, na nichž stojí domy. Některé budovy v oblastech, kterými se prohnaly prudké záplavy, navíc sice nyní mohou na první pohled vypadat v pořádku, pravda se ale podle starostky v těchto případech zpravidla ukáže až poté, co voda opadne a domy prohlédnou odborníci. „Už jsme povolali statiky na zjišťování stavu domů, kteří přijedou v úterý. Zároveň jsme povolali statiky na kontrolu mostů a lávek,“ nastínila Blišťaňová. Po zaplaveném náměstí v centru Jeseníku v neděli ráno plavala auta, voda se prohnala i okolními ulicemi, v nichž vyvracela značky, ploty a odnášela venkovní inventář. Řeka Bělá stoupla během půl hodiny, na pomoc k evakuaci lidí, kteří výzvu včas neuposlechli, musely být nakonec přivolány vrtulníky armády a poté i policie. Organizaci záchranných prací ale silně komplikovaly výpadky mobilního signálu, které na Jesenicku stále přetrvávají. „V některých chvílích jsme byli všichni bez signálu, ať jsme byli u kteréhokoliv operátora. Byla to velmi nepříjemná situace. Nemohli jsme se spojit se členy integrovaného záchranného systému, kteří byli v terénu, ale ani se starosty okolních obcí. Neměli tak informace o tom, co se děje. Nemohli jsme k nim dopravit informace, jakým způsobem jim můžeme pomoci,“ upozornila starostka. Při víkendové povodni byl Jeseník kvůli zaplaveným silnicím dlouhé hodiny odříznutý od okolního světa. „Do některých obcí se stále ještě v podstatě nedá dojet. Komunikace přes mobilní telefony je proto velmi důležitá,“ podotkla. Problémy se sítí dnes zmínila při jednání s premiérem Petrem Fialou (ODS) a ministrem vnitra Vítem Rakušanem (STAN). „Upozornila jsem je na to, protože je to něco, bez čeho jsme se velmi těžko obcházeli. Komplikovalo to život nám i lidem, kteří se potřebovali dovolat a například zjistit, zda jsou jejich blízcí v pořádku. Premiér slíbil, že budou apelovat na to, aby síť byla posílena,“ uzavřela starostka.",
        "category": "Olomouc",
        "photos": 70,
        "date": "2024-09-15T18:30:00",
        "comments": 2
    },
    {
        "title": "Voláme o pomoc, jinak se nevzchopíme, zní ze zaplavených vesnic okolo Bělé",
        "content": "Janošťákovi mají dům kousek od zastávky Mikulovice – Široký Brod. Zastávka je obehnána hradbou náplavové suti: uvázlé větve, kmeny stromů, trámy, plastový odpad... Podobně to vypadá u jejich domu a vlastně i v celé ulici. To, co voda přinesla, nechala na místě. Už to neodplave. K tomu, aby se nějak rozumně pohnuli z místa, budou potřebovat těžkou techniku. A ta chybí. Hasiči dělají co mohou, ale řeší primárně urgentní věci. Janošťákovým se voda dostala do domu, zaplavila i autodílnu. Kláda rozbila okno a voda vnikla dovnitř. Podobně i sklep. Přes něj se voda protlačila do prvního patra. Měla takovou sílu, že s sebou vzala čtvery dveře. „Šest slepic jsme nechali v klícce v horním patře nad dílnou. Jsou v pořádku, jenom měly velkou žízeň,“ říkal pan Janošťák. Bydlí tady od jedenasedmdesátého roku. „A tím začaly naše tragédie“. Tato povodeň není jediná pohroma, která je potkala. Ze Širokého Brodu směrem na Písečnou, kudy jsme před dvěma dny ještě jezdili, je cesta zanesená všemožným harampádím – a hlavně je podemletá. Vyrvaná svodidla leží přes cestu. Všechno lemují vyvrácené stromy. Řeka se už vrátila do svého původního koryta, někde si však vymlela nové. Momentálně Bělá vypadá, jako by byla po nějakém vydatnějším dešti. Ale když kulminovala, byla tak o tři čtyři metry výš. Místní rozhlas právě sděluje, že v Mikulovicích byl zřízen hydrant s pitnou vodou, kde si lidi můžou načerpat. na křižovatce je z hydrantu vyvedená hadice, u ní fronta lidí, čerpají do všeho, co mají po ruce. Po převaření by se snad prý dala i pít, podle místních je z rezervního vodojemu na kopci. Horší je to s elektřinou. Podle rozhlasu je její zprovoznění v nedohlednu. A špatné je to i s potravinami. Do Mikulovic by měl dorazit humanitární konvoj s potravinami a dalšími potřebnými věcmi. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Od Mikulovic po Písečnou se jezdit autem dnes nedá. Kdo má kolo či motorku, má výhodu. A všude je to stejný obrázek: nánosy všeho, co si lze představit, silnice poničené, místy se propadají. Do toho potrhané dráty elektrického vedení, vyvrácené sloupy – a také poničené plynové potrubí, nebo přinejmenším narušené. Lidem tady scházejí informace, protože jsou odříznutí od internetu, ani proud nejde. Rádi by se dozvěděli, co se vlastně bude dít. Jestli se bude něco dělat třeba s plynem, který je místy cítit dost výrazně. U majitele domu pana Svrčka je stržená hráz. „Řeka byla úplně v jiném korytě zhruba takových sto metrů od nás. Támhle byla hráz vodní elektrárny,“ ukazuje muž. Jak se hráz protrhla, udělala si řeka druhé koryto, pak třetí. Nakonec se proudy spojily. Na dům se ve finále valila jedna obrovská masa vody, která brala všechno, co jí stálo v cestě. Zbourala garáž, vytrhala dlažbu i sebrala palivové dřevo. Odnesla vše neznámo kam. Podemlela také verandu, která se částečně urvala. Ještě drží, ale vstup přes ni je nebezpečný. V neděli v devět ráno volali o pomoc. Za pár hodin je zachránil vrtulník – to byla úplně poslední možnost, jak se odtud dostat. Svrčka se zetěm, třemi psy a dvěma kočkami. Teď si přišli pro pár věcí, aby měli vůbec co na sebe. Jejich majetek se smrskl na pár igelitek. „Po povodni v devadesátém sedmém jsme měli sílu a dům opravili. Ale teď si s manželem říkáme, jestli ji vůbec ještě budeme mít,“ povzdechne si Svrčkova manželka. Opravit se bude muset koryto řeky, aby voda neproudila přímo kolem domu, vybudovat novou hráz. a pak vysvobodit dům z kamenného sevření. Rozhodně to je pro těžkou techniku – ale ta se tam teď nedostane. Silnice je podemletá, poničená… Během chvíle upadl další kus vozovky. Rodina odchází přes kopec ke kamarádovi. Teď tady bez pomoci stejně nikdo nic nezmůže.",
        "category": "Olomouc",
        "photos": 11,
        "date": "2024-09-16T19:56:00+02:00",
        "comments": 0
    },
    {
        "title": "Muž hledá azyl pro pasteveckého psa, povodeň mu zničila dům a celé oplocení",
        "content": "„Já tomu nemůžu ani uvěřit, ale prostě nemám jiné řešení, než dát k adopci svého psa. Mám neobyvatelný barák a voda vzala všechny ploty kolem. Nemám ho prostě teď kam dát. A ten pes je velký a potřebuje pohyb na pozemku,“ popisuje na úvod svého „inzerátu“ na facebooku Michal Janků z Jeseníku. „Nejvíc bych si přál najít možnost ho někam umístit na pár měsíců s možností si ho vzít zpět, klidně bych náklady na něj platil. Ale pokud by se našel někdo s barákem a pozemkem, kdo by si ho vzal, tak... ho dám,“ píše dále. Jak následně vysvětluje, najít pro „kangala“ azyl není jednoduché. I když má zvíře výborný charakter a je hodné, vedle nutnosti pohybu venku jde o specifického, dominantního psa, jenž si hlídá své teritorium a je agresivní vůči jiným psům. Zvíře tedy vyžaduje chovatele, který má s touto rasou zkušenosti. „Majitel musí mít kvalitní a bezpečné oplocení pozemku, protože pokud by se pes dostal za plot, bylo by hodně zle. Ale k člověku se kterým žije, je zlatej, vděčnej a hodnej. Není to však rozhodně pes na nějaké venčení a procházky po vesnici, když je za plotem pes, ženská ho neudrží!“ podotýká Janků. Pod jeho příspěvkem se objevily desítky reakcí. Od tipů na možná dočasná ubytování zvířete až po výzvy, aby psa pryč nedával. Zkázu po sobě povodně zanechaly na severu Olomouckého kraje například i v Hanušovicích na Šumpersku. „V obýváku byl metr vody. Nábytek i podlahy jsou pryč. Nejhorší je, že jsme měli podlahové topení a to se tlakem vody zvedlo a musí se dělat znovu,“ popsal jeden z tamních obyvatel Pavel Vríčar. S manželkou mohou odepsat také kotel na topení, elektrické nářadí, sekačku a další zahradní pomocníky. Zaplavení neuniklo ani auto v garáži. „Tlak vody byl tak silný, že nám to záchodem tlačilo nahoru splašky odjinud. To bylo na zvracení,“ popsal Vríčar. Stoletá voda přišla znovu už po 27 letech. „V roce 1997 se nám zrovna narodil o povodni syn, tak jsme mu říkali Plaváček. Pak postavili u Moravy vysokou hráz, ale ani ta nestačila,“ vylíčil muž. Před domem Machulových je hromada zničeného nábytku. Také oni už znají, jaké to je mít vytopený dům. Na krbu mají vyznačeno, kam sahala voda v roce 1997. Teď se zastavila jen o pár centimetrů níž. Nejvíc pána domu mrzí nedávno pořízená kuchyně. „Stála 300 tisíc, a můžeme ji vyhodit,“ sdělil. Těžko opravitelný bude rovněž zastřešený bazén. Voda totiž zničila celou strojovnu i dlažbu kolem. Pohled z okna do zahrady je tristní, vše je pod příkrovem bahna. Škody nadělala povodeň v Hanušovicích i manželům Machulovým. Pohled na vyhozený nábytek před domem. „S manželkou jsme si řekli, že budeme obývat pouze patro, dole bude jenom nějaký levný gauč a televize, aby to šlo rychle vynést. Okrasnou zahradu už nebudeme hýčkat, venku bude jenom trávník. Nejdřív ale potřebujeme odvézt bahno,“ přiblížil své priority Machula. „Teď pomáhá rodina, za pár dnů dorazí kamarádi. Jsou lidé, co na tom jsou daleko hůř a nemá jim kdo pomoct,“ podotkl. Další obyvatel Hanušovic Milan Podhradský se s rodinou vrátil v pátek z dovolené v Rakousku. To teprve hladina v blízké řece Moravě pomalu stoupala. V sobotu večer už bylo Podhradským jasné, že mohou čekat velkou vodu podobně jako v roce 1997. Škody nadělala povodeň v Hanušovicích i manželům Podhradským, mimo jiné na zahradě. „V neděli ráno dceři volal kamarád, že několik set metrů nad námi se voda dostala z koryta. Sbalili jsme jen to nejnutnější, ale i tak jsme už odcházeli po pás ve vodě,“ popsal muž drama. V neděli odpoledne se byl s manželkou podívat, co voda napáchala. „Sklep vyplavený, mrazák plný masa zničený, na přízemí deset centimetrů vody. To znamená zničený nábytek, podlahy. Zkusíme aspoň něco usušit, ale spíš všechno skončí na smetišti,“ obává se Podhradský. Dvůr má plný bahna, uložených padesát kubíků dřeva odplavalo. „V Olomoucí budou mít čím topit,“ poznamenal hořce muž, jehož teď stejně jako mnoho dalších obyvatel Hanušovic čekají týdny úklidových prací.",
        "category": "Olomouc",
        "photos": 102,
        "date": "2024-09-16T19:46:00+02:00",
        "comments": 2
    },
    {
        "title": "Teď už víme, co máme o povodních na Vltavě dělat, říká převozník pražský",
        "content": "Jak to, že vy smíte na vodu, když ostatní lodě ne?Přívoz v rámci přístavu může v době povodní plout. Zdeněk Bergman Proč se vůbec posádky lodí v ochranném přístavu potřebují na své paluby dostat?Na lodi musí být hlídka a tu je potřeba střídat většinou jednou denně. Tyto kapitány, lodníky, strojníky, prostě hlídky, zdarma převážíme. Od koho máte instrukce, jak se zařídit při hrozící povodni?Přesné pokyny nám dává dispečink generálního ředitelství Povodí Vltavy, Krizový štáb hlavního města Prahy a já jsem ve spojení s ČHMÚ, konkrétně s ředitelem úseku hydrologie Janem Daňhelkou. Známe se od minulých povodní v roce 2002. Minulý týden mi říkal; pozor, podle predikce by to mohlo být stejné nebo ještě větší než tehdy, protože studená fronta se nad Českem uspořádala tak, že se všechno vyprší tady u nás. Ale Praha to díky zkušenostem Povodí Vltavy, které začalo včas vypouštět přehrady, zvládá. Měli dobrý odhad. Jaký máte povodňový plán?Obsahuje body, jak se chovat při různých vodních stavech při průtoku vody 450 kubíků za sekundu, v tu chvílí zavřou vrata na Čertovce a my už tam s našimi loděmi nemůžeme. V tu chvíli my zavíráme vrata v Platnéřské. Zavře se i lodní doprava a začne stavba provizorních hrazení. Také přidáváte ruku k dílu?[Pražské Benátky staví hráze na Alšově nábřeží, tam je ten úsek dlouhý 92 metrů a víme, že budeme stavět, když se bude blížit průtok k 1 800 kubíkům za sekundu. K tomu nás instruuje ředitelka krizového řízení Prahy Markéta Štalmachová. Co se děje dál, když voda nezůstane na těch čtyři sta padesáti?Na Helmovském jezu u Štvanice se plavba zavírá, když je průtok 600 kubíků za sekundu, takže jsme v pátek odtahovali loď pro bezdomovce, o kterou se staráme a která je zakotvená pod Letenskými sady. A u Šítkovského jezu nad Jiráskovým mostem se plavba zavírá úplně nejpozději, při průtoku 800 kubíků za sekundu. To je vjezd do smíchovského přístavu, kam jsme v sobotu odpoledne zatahovali naše poslední soulodí z pod Vyšehradu. Zmínil jste povodně z roku 2002. Jak jste je prožíval?Tehdy v Praze teklo necelých a již neměřitelných šest tisíc kubíků za sekundu na vodočtu v Chuchli. Dělali jsme k té povodni nedávno výstavu fotek a kongres pro vodohospodáře. Opět se tam střetli Igor Němec, tehdejší primátor Prahy, a další představitelé města a Povodí Vltavy. Řešili jsme tam, jak to tenkrát vlastně bylo, co bylo špatně. K jakým závěrům jste dospěli?Byla to taková škola Praze, kdy se ukázalo, kdo má co dělat. My jsme celkem spontánním způsobem postavili hráze na Alšově nábřeží a Povodí Vltavy a hasiči postavili hráze od Novotného lávky až k Národnímu divadlu. Teď po těch více než dvaceti letech každý ví, co má dělat, úseky jsou rozdělené. Tehdy to byla novinka, když ředitel Povodí Vltavy Pavel Uher prosadil, aby se hráze postavily. To zachránilo Staré Město, kdyby nebyly, tak jsme měli vodu na Staroměstském náměstí. Měli jste někdy v souvislosti s povodní nějaké škody?Největší naše škody jsou, když nemůžeme provozovat plavbu, protože zaměstnáváme sto lidí. Děláme vyhlídkové plavby, a když to přerušíte, nemůžete podnikat. Nevadí, že máte potopené nástupní lávky, jak jste zmiňoval?Nevadí, všechno nám plave. A dokud to plave, tak je to v pořádku. To zní jako vodohospodářská moudrost.Těch máme víc. Například říkáme, že je vždy sedm let mokrých a sedm suchých. Plus mínus to vychází. Obsluhujeme podzemní přístaviště pod obloukem z Juditina mostu z roku 1169. Tady je nástěnná socha Bradáče a k němu se váže stará vodohospodářská moudrost: Když se k Bradáčovým vousům voda přibližuje, tak se obyvatelé klidí ze Starého Města, a když do Bradáčových úst voda teče, dá se na Staroměstském náměstí jezdit na lodi.",
        "category": "Praha a střední Čechy",
        "photos": 24,
        "date": "2024-09-16T18:54:00+02:00",
        "comments": 0
    },
    {
        "title": "Záplavy mají tři oběti. K tělu z Krasovky přibyli dva mrtví v Krnově",
        "content": "Jeden muž byl nalezen venku ve vodě, druhý muž v bytě, ve kterém byla doporučena evakuace. Oba zemřeli v Krnově. „Je to neštěstí a moc bych si přál, aby se nic takového už nestalo. Proto opakuji svou prosbu, aby lidé dbali pokynů složek integrovaného záchranného systému,“ uvedl hejtman kraje Josef Bělica na tiskové konferenci. „Máme tři potvrzené oběti při povodních v rámci Moravskoslezského kraje. Je to žena z Bruntálska a v Krnově jsme dnes našli dvě osoby, dva muže. Jeden muž byl v bytě, který byl zcela zatopen. Když opadla voda, tak byla nalezena mrtvola tohoto muže, a jeden muž byl nalezen v místním potoce. Dvě osoby jsou pořád ještě pohřešovány, zatím jsme je nenašli, takže můžeme předpokládat cokoli,“ řekll policejní ředitel Tomáš Kužel. Podle něj policie nyní začne více střežit lokality, kde už voda opadla. Jsou sice přístupné, ale evakuovaní lidé se tam zatím nemohli vrátit a obydlí jsou opuštěná. „Máme k dispozici i vrtulník, který nám v tomto pomáhá. Jednak dělá rekognoskaci terénu z hlediska silnic, ale také nám pomáhá odhalovat pachatele trestné činnosti,“ řekl Kužel. Policie už totiž v Ostravě zaznamenala rabování. „Na čerpací stanici v Přívoze došlo ke krádeži věcí, které tam byly. Šlo o alkohol a cigarety a nějaké potraviny.“ Pohřešovaných je o tři více než v neděli. „Evidujeme sedm pohřešovaných, tři pohřešované z vozidla, které vjelo do potoku Staříč v Lipové Lázni, jednoho člověka, který spadl do Janovického potoka na Uherskohradišťsku. Jeden pohřešovaný po skoku do řeky Otavy, jeden pohřešovaný senior z domu seniorů v Kobylé nad Vidnavou a jeden pád do vody v Krnově,“ shrnul Vondrášek. Policie již v sobotu informovala, že kvůli povodním je pohřešovaný muž, který při uklízení naplavenin u domu na Uherskohradišťsku spadl do rozvodněného potoka a z vody už se nevynořil. Muž podle policie spadl do potoka po 17:00. „Událost viděl svědek, ale kvůli silnému a rychlému proudu už nemohl muži pomoci,“ řekla v sobotu mluvčí před 18:30. V pondělí pak policie informovala, že vůz, který spadl o víkendu do rozvodněné řeky na Jesenicku, našla. „Vozidlo se po opadnutí vody v řece podařilo nalézt. Bohužel bez osádky. Po osobách nadále pátráme,“ doplnila na sociální síti X. Vozidlo se po opadnutí vody v řece podařilo nalézt. Bohužel bez osádky. Po osobách nadále pátráme. #policieolk https://t.co/mqUqz5Aw25 Už v sobotu policie uvedla, že jedné osobě se podařilo dostat na břeh, další tři lidé měli zůstat uvnitř. „Po vozidle i osádce pátráme,“ doplnila o víkendu policie. Policejní mluvčí Ivana Skoupilová v sobotu večer ještě uvedla, že na základě dosavadního šetření by osádku vozidla měli tvořit lidé starší osmnácti let. „S ohledem na rodinné příslušníky nebudeme poskytovat bližší informace,“ dodala. V obci Lipová-lázně na Jesenicku řešíme pád auta do rozbouřené řeky Staříč. Jedné osobě se podařilo dostat na břeh, další tři osoby měly zůstat uvnitř. Po vozidle i osádce pátráme. #policieolk https://t.co/ingWayLgyl",
        "category": "Domácí",
        "photos": 391,
        "date": "2024-09-16T10:14:00",
        "comments": 31
    },
    {
        "title": "Energetici odstraňují poruchy a škody, vodní elektrárny mají pohotovost",
        "content": "Dispečink ČEZ Distribuce v pondělí odpoledne evidoval 137 poruch na vedení vysokého napětí a další desítky až stovky na napětí nízkém. Ty omezovaly dodávku elektrické energie pro 56 000 domácností v Moravskoslezském kraji, pro 23 000 v Olomouckém kraji, pro 2 100 v Královéhradeckém a pro 1 400 míst v Libereckém kraji. Několik desítek odpojených míst má ČEZ i v dalších regionech. Podle mluvčí společnosti Soni Holingerové se na některá místa vzhledem k povodním stále nelze dostat. „K poruchám jsme se někde museli prořezávat spadanými stromy, přístupové cesty jsou zaplavené či zabahněné, technika má problém s podmáčeným terénem,“ popisuje Holingerová. Na odstranění následků povodňové kalamity pracuje tisícovka pracovníků poruchových čet, subdodavatelských firem, pracovníci call centra i dispečinku. Nejčastější příčinou poruch byl pád stromů a větví do vedení, došlo k poškození podpěrných bodů, distribučních trafostanic a zaplavení dvou rozvoden – Krnov a Bohumín, které jsou dálkově vypnuty. „Čekáme, až opadne voda, okamžitě poté budeme vysušovat, kontrolovat a uvádět do provozu. V terénu zůstáváme i přes noc. Děláme vše pro to, abychom dodávky všude obnovili co nejdříve. Bezpečnost lidí a ochrana životů je prioritou,“ dodala mluvčí ČEZ. Během pondělí se skupině ČEZ podařilo připojit 35 tisíc domácností zpět k distribuční soustavě. „I nadále je situace složitá v kraji Moravskoslezském, kde evidujeme bez elektřiny 54 tisíc domácností a pracujeme na opravě 78 poruch na VN. V kraji Olomouckém pak jsme v terénu a řešíme opravu 32 poruch na VN, bez elektřiny je 18 tisíc domácností. Daří se nám připojovat stále více zákazníků v těchto nejpostiženějších lokalitách. V ostatních krajích řešíme již jen jednotlivé poruchy na vedení vysokého napětí, bez elektřiny jsou zde nižší desítky či stovky domácností,“ dodává. Poruchové čety ČEZ mají za sebou dosud přes 1 550 výjezdů k poruchám na hladině vysokého a nízkého napětí. „Naše call centrum na bezplatné lince 800 850 860 přijalo a odbavilo přes 35 tisíc poruchových hlášení. Speciální krizovou linku zřízenou pro starosty a krizové štáby využilo dosud více než 1 200 volajících. Web www.bezstavy.cz navštívilo přes 100 tisíc návštěvníků, dalších 72 tisíc přístupů pak evidujeme na webu www.cezdistribuce.cz,“ upřesňuje Jaroslav Beneš z útvaru komunikace společnosti. V neděli večer bylo bez proudu kvůli nepříznivému počasí zhruba 135 000 míst. Ačkoliv energetici třetinu z nich od té doby připojili, zůstával v pondělí v platnosti kalamitní stav, který E.ON a ČEZ o víkendu vyhlásily. Platil v sedmi okresech Moravskoslezského a Olomouckého kraje, v Jihomoravském a Zlínském kraji, Kraji Vysočina a na Prostějovsku v Olomouckém kraji. Nadace ČEZ v první vlně rozdělí 10 milionů korun mezi vybrané humanitární organizace a složky Integrovaného záchranného sboru. Zároveň vyhlásila mimořádnou zaměstnaneckou sbírku, jejíž výtěžek následně zdvojnásobí a rozdělí dle aktuálních potřeb. Distribuční společnost EG.D ze skupiny E.ON, která působí zejména na jihu Čech a Moravy, evidovala v pondělí po poledni na svém území zhruba 5 000 domácností bez dodávek elektřiny, tedy o 500 méně než ráno. „Od rána se nám dařilo poruchy opravovat a obnovovat dodávku elektrické energie, nicméně před polednem začaly poruchy hlavně na východě našeho distribučního území přibývat, a to zejména ve Zlínském kraji a v Jihomoravském kraji,“ sdělil ČTK mluvčí E.ON Roman Šperňák. Nejlepší situace je podle něj v Jihočeském kraji, kde je bez dodávek jen zhruba sto zákazníků. Také několik vodních elektráren muselo v minulých dnech kvůli záplavám omezit provoz. Odstaveny v pondělí zůstávaly vodní elektrárna Vrané a malé vodní elektrárny Kořensko a Hněvkovice, a to z důvodu vysoké hladiny vody pod vodními díly a nízkému spádu, který neumožňoval provoz soustrojí. Větší škody na samotných zařízeních však nehrozí. Některé menší vodní elektrárny musel kvůli současným podmínkám odstavit také E.ON. „Na všech vodních elektrárnách provozovaných Skupinou ČEZ platí v současnosti vyšší stupeň pohotovosti. Obsluhy jsou na elektrárnách přítomné v režimu 24/7,“ uvedl mluvčí ČEZ Martin Schreier. Připomněl, že provozovatelé spolupracují s vodohospodáři, a podílí se tak na regulaci vodních nádrží. „Od samého počátku koordinujeme s Povodím Moravy odtoky z přečerpávací elektrárny Dlouhé stráně a z kaskády Dalešice-Mohelno. Také velké vodní elektrárny Vltavské kaskády, které se řídí manipulačním řádem Povodí Vltavy, jsou v provozu,“ potvrzuje Schreier. Od soboty byla naopak postupně odstavována většina malých vodních elektráren a elektrárna Střekov, všechny opět kvůli vysoké spodní hladině. V provozu zůstávají malé vodní elektrárny umístěné na větších přehradních dílech: Les Království, Předměřice (obě Labe), Pastviny (Divoká Orlice) a Práčov (Chrudimka). „Obecně platí, že provoz vodní elektrárny se striktně řídí manipulačním řádem příslušného povodí, které je vlastníkem vodního díla (Povodí Vltavy, Povodí Labe, Povodí Moravy atd.). Jiné řízení s vlivem na stav hladiny vodního díla jim ale nenáleží. Role vodních elektráren spočívá pouze v převedení části povodňových vod přes vodní dílo. Vodní elektrárna přitom umí odebrat vodě část destrukčního charakteru její energie,“ dodává mluvčí Schreier. Ministerstvo průmyslu a obchodu ve spolupráci s distribučními společnostmi připravilo manuál pro bezpečnou obnovu elektřiny po povodni, který slouží jako praktický návod pro občany při obnově dodávek elektřiny, a obsahuje všechny potřebné kontakty.",
        "category": "Ekonomika",
        "photos": 7,
        "date": "2024-09-16T17:14:00+02:00",
        "comments": 0
    },
    {
        "title": "Povodně mimo sezonu jsme nezažili od 19. století, budou častěji, říká meteorolog",
        "content": "Pusťte si celý rozhovor s Radkem Tomšů z ČHMÚ také v audiu: „Většina srážek spadla a v následujících hodinách můžeme čekat komplikace jen na Šumavě a v Novohradských horách. Během úterý i tam déšť ustane,“ říká ředitel úseku předpovědní služby ČHMÚ Radek Tomšů. „Budeme mít na některých místech i slunečnější počasí. V jižních Čechách bude svítit od středy. Dokonce se významně oteplí a vrátíme se na hodnoty typické pro babí léto. Srážky budou do konce týdne ojedinělé.“ Tomšů reaguje na některé protichůdné informace o výhledu srážek v Česku, které vycházely po jednání ústředního krizového štábu a předpovědi ČHMÚ na tento týden. „Nevidím tam rozpor, situace se dynamicky vyvíjí. Každá zpráva, kterou vydáme, v tu chvíli pomalu přestává platit,“ říká meteorolog, který jedním dechem dodává, že o aktuálním výhledu to neplatí. Model Aladin, jenž ústav využívá pro krátkodobé předpovědi, dokáže podle Tomšů nejpřesněji předvídat chování právě takových jevů, jako je tlaková níže Boris. V tuto chvíli je ale složité říct, zda se srážky podobné intenzity třeba za dva týdny neobjeví znovu. „Samozřejmě to nemůžeme vyloučit a v minulosti se stalo, že se druhá srážková epizoda objevila nedlouho po té první. Každopádně pravděpodobnost opakování je extrémně nízká,“ vysvětluje meteorolog. Konkrétně srážky nad 500 mm jsou prý tak výjimečné, že se opakují po letech a ne týdnech. „V tuto chvíli, v pondělí ve 12 hodin, máme za sebou asi 90 procent srážek a většina území si už může z tohoto pohledu oddychnout, což neplatí samozřejmě u povodňové situace, která nadále trvá,“ uvádí Tomšů. Vysvětluje, proč Boris způsobil takovou škodu. „Důvodem pro to jsou velmi teplá moře, ať už Baltské, Jaderské či Středozemní. Naměřeno bylo až 26 stupňů, což je velký přesah oproti obvyklé průměrné teplotě 22 stupňů. Při takové teplotě se tvoří hurikány, protože moře přináší víc energie a vlhkosti do ovzduší. Je to nebezpečné zejména, když se pohybuje velmi pomalu, což je případ povodní z let 1997, 2002 a těch letošních.“ Tlaková níže jako taková je jev, který by tu byl bez změny klimatu. Ovšem aby se neudála v průběhu astronomického léta, nýbrž na jeho sklonku, je podle meteorologa alarmující. „Zažili jsme povodně v letním období a pro září nebývají tlakové níže s takto vydatnými srážkami úplně typické. Ne, že by se nevyskytovaly i v září, ale šlo spíše o reakci na předchozí epizodu srážek a povodní. Podobnou situaci v září Česko nezažilo, domnívám se, od roku 1890, které jsou myslím zároveň i nejstarší.“ Varuje, že k povodním „mimo sezonu“, nepočítaje záplavy způsobené tajícím sněhem, může v budoucnosti docházet častěji. „Dlouhodobě se nám teplota zvyšuje a je možné, že podobné situace se budou vyskytovat také v květnu nebo i dříve. Uvidíme, jak rychle se bude teplota zvyšovat, ale trendy poslední doby nejsou příliš příznivé a změna klimatu nabývá na takové síle, že bude měnit charakter podnebí,“ vysvětluje souvislosti Tomšů.",
        "category": "Domácí",
        "photos": 391,
        "date": "2024-09-16T16:50:00",
        "comments": 1
    },
    {
        "title": "Voda byla po kotníky a najednou po pás, líčí senior svoji „vycházku“ k řece",
        "content": "Bývalý řidič autobusu jen tak tak unikl vzedmuté hladině Odry, která zaplavila Novou Ves, kde bydlí. „Nejdřív bylo na cestě jen tolik vody,“ líčí důchodce a ukazoval na kotníky. „Ta hlavní vlna ještě nepřišla. Říkal jsem si, že se budu procházet směrem dál od Nové Vsi a uvidím. Bylo mi jasné, že to půjde ještě nahoru, ale začalo to opravdu nenápadně,“ vypráví Kotek. „Co chvíli to sice pak byla větší a větší, ta voda, ale jelikož jsem sám, říkal jsem si, že do tmy to tady prochodím,“ popisuje. Napadlo ho, že by v noci mohl procestovat Ostravu. „Protože jsem byl před důchodem řidič autobusu, spoustu kluků znám, tak jsem si říkal, že půjdu jezdit autobusem. Jak jsem ale tak šmatlal od té Nové Vsi tam dále, tak jsem si vzpomněl, že jsem nechal doma prášky. Mám bypass a denně musím brát osm prášků,“ říká Kotek. „Tak jsem si řekl, že se podívám, jak to u nás vypadá, že si pro ně zajdu. Tuž je mi milejší zdraví, než nějaká voda, nevadí, že budu mokry.“ Karel Kotek se tedy začal brodit zpátky ke svému domu. „Jenže voda byla najednou po pas. Trochu to teklo, no. Přišel jsem ke dveřím a ty dveře jsem neotevřel. Voda je voda. Nešlo to,“ vypráví Kotek. „Tak jsem se sebral a šel jsem přes pole na druhou stranu. A tam už byli hasiči. No hasiči, ti, co tam dávali pozor, aby se tam nerabovalo. Měli tam člun a v něm měli jednoho mladého kluka, který tam někde spadl do vody. Takže ho vezli k těm hasičům u obecního úřadu. Naložili i mně a zavolali nám pro jejich dodávkový vůz. Ten mě sem přivezl,“ říká muž už v evakuačním centru na ostravské Černé louce. Jak to udělá s prášky, ke kterým se nedostal? „Tady jsem to nahlásil. Kdybych jim tady měl říct, jaké prášky všechny beru, tak si zauzluju jazyk. Ale je tady příjemná děvucha, ta sestra tady, a řekla mi, že kdybych měl nějaké potíže, kam mám jít a oni si zjistí, jaké léky potřebuji,“ usmívá se Kotek. „Celkově jsou služby tady fantastické. Hned mi nabízeli teplý čaj. Ani mokrý už nejsem. Všechno uschlo. A ani to moc špinavě nevypadá.“ V evakuačním centru pracuje například Adéla Hortová z Červeného kříže. „Jsem tady jako krizový intervent. Lidí tady máme tak 120, ale čekáme další autobusy,“ přiznává. „Každý člověk má svůj příběh, hodně se jich potřebuje vypovídat. Většinou přišli o byty, obydlí, auta, přicházejí sem bez peněz, netuší, co mají dělat. V tu chvíli jsem tu já a snažím se jim poskytnout informace, nasměrovat je k další pomoci.“ Do centra dorazila krátce po jeho otevření. „Včera jsem se vrátila z Řecka, žádali mne, abych přijela. V tu chvíli jsem sedla na poslední noční autobus z Olomouce a jsem tady,“ říká. „Čekají mne perné týdny, ale to všechny, nejen nás křižáky, i další neziskovky. Uvidíme, jak se to ještě bude vyvíjet,“ dodala.",
        "category": "Ostrava",
        "photos": 9,
        "date": "2024-09-16T16:09:00+02:00",
        "comments": 6
    },
    {
        "title": "Začala jsem brečet. Ženě v Rožnově vyplavila velká voda domek už potřetí",
        "content": "Danuše Zapletalová i s manželem čistila menší domek. „V dílně bylo minimálně půl metru vody, vzadu na zahradě metr,“ říká klidně. Přiznává ale, že její první reakce byl jiná. „Začala jsem brečet. Je to už potřetí, co nás vyplavila voda. Je to vyčerpávající,“ přiznává. Povodně zažila i v letech 1997 a 2010. „V domku bylo určitě třicet centimetrů, přestože jsme měli pytle z obou stran. Před garáží jsme měli pytle minimálně do výšky sedmdesát centimetrů, měli jsme i pěnou zatěsněné vrata a dveře. Voda bohužel prosákla,“ přiblížila. Na zemi v chodbě leží koberce i z jiných místností. Na stěně je vidět čára, kam dosahovala hladina. V kolečkách zůstaly naskládané věci. Obývací pokoj je bez koberce, zůstává tam starší stůl a několik dalších věcí. Běží vysoušeč. Průchod na zahradu pokrývá bláto. Na plotě jsou naplaveniny, tráva a květiny polehlé. A na chodnících opět mazlavé bláto. „Bude se muset oklepat omítka, protože je voda kontaminovaná a porostou tady pak houby. Měli jsme v obývacím pokoji houby už po povodni v roce 2010,“ přiblížila Zapletalová. „Nevíme, jaká bude škoda, jsme ale pojištění,“ přemítá. Současně si ale uvědomuje, že mnoho lidí je na tom hůře. To, co se přihodilo jí a manželovi, nazývá pouhou prkotinou. Ale také ona si myslí, že by tady k záplavám opakovaně nemuselo docházet, kdyby se upravilo koryto Bečvy, která teče nedaleko. „Ale bohužel zůstalo tak. Slyšela jsem, že za to můžou ochranáři, kteří s tím nesouhlasí. Mají tam žít chránění živočichové, ale my chránění bohužel nejsme,“ posteskla si Zapletalová. O problému ví i starosta Rožnova pod Radhoštěm Jan Kučera. Když nejvíce postiženou lokalitou města prochází, lidé si na to stěžují. „V toku kousek nad námi jsou štěrkové nánosy, které by se daly odstranit. Řešili jsme to s Povodím Moravy i s AOPK (Agentura ochrany přírody a krajiny ČR) už zhruba před půl rokem, ale nedají nám kvůli ochraně přírody pozitivní vyjádření,“ vysvětluje Kučera. Rožnov leží v Chráněné krajinné oblasti Beskydy, takže jsou tady přísnější podmínky pro zásahy do krajiny. „Nechtějí to povolit kvůli živočichům, kterým to vyhovuje. Měli jsme tady i bobra,“ nastínil starosta. „Pokud by se koryto upravilo, tak by to při stoleté vodě pomoci nemuselo, ale při této by to pomoci mohlo,“ míní Kučera. Současně ale říká, že se město těsně před aktuálními povodněmi dohodlo s ochránci přírody na tom, že se odbagruje část koryta Hážovického potoka, který je přítokem Bečvy. Podle Kučery to bylo rozhodující v tom, že se voda vylila hlavně na cesty a neohrozila tolik domů. I město ale po povodni sčítá škody, největší na koupališti. Celé bylo na zhruba deset hodin pod vodou. Dnes je kalná voda pouze v bazénech. „Koupaliště vypustíme a předpokládáme, že bude zasažená technologie, které bude na výměnu,“ tuší Kučera. Voda zalila také fontánu na náměstí a natekla do základní školy, kde by se mělo zítra zase učit. Podle starosty se podařilo zabránit větším škodám i díky tomu, že se průběžně čistili propustky, pytli s pískem se odkláněla voda a dělala se i další opatření. „Když začala Bečva hodně stoupat nad třetí povodňový stupeň, měli jsme velkou obavu, jak to dopadne. Kdyby stoupla ještě o deset centimetrů, byly by následky výrazně horší,“ uzavřel starosta Rožnova pod Radhoštěm. Úklid a čistění budou ale podle něj ještě delší dobu pokračovat.",
        "category": "Zlín",
        "photos": 15,
        "date": "2024-09-16T15:28:07",
        "comments": 23
    },
    {
        "title": "Jak se u Ostravy ucpává protržená hráz: zavěšené vaky sestřelovali pyrotechnici",
        "content": "Soutok Odry a Opavy je aktuálně nejkritičtější místo na Ostravsku, protrhla říční hráz tvořící břeh. Do Odry, která se postupně měla vracet do svého koryta, přitekla Opava a vytvořila tak velký tlak, že došlo k přetržení jejího hráze tvořící břeh. Trhlina je víc než 50 metrů velká a postupně se rozšiřuje. Část hráze ale vydržela a náměstek primátora Ostravy Aleš Boháč řekl v České televizi, že se budou snažit vkládat kubíkové pytle písku k vytvoření nové umělé hráze, aby zabránili katastrofě. Rozvodněná řeka se novám uměle vytvořeným směrem totiž žene na městské části Moravská Ostrava, Nová Ves a průmyslovou část města. Protržená hráz v Ostravě. Do Přívozu se tudy valí voda, kterou se snažíme zastavit položením provizorní hráze. Pytle na místo posílá pyrotechnik @PolicieCZ. Ve chvíli, kdy se rameno jeřábu @zuhzscr dostane do správné pozice, odpálí nálož na jistícím laně. https://t.co/0Usuquz3DN Velkoobjemové vaky umísťovali dvěma způsoby: jeřábem, nebo vrtulníkem tam, kam už první prostředek nedosáhl. K pokládání vaků jeřábem chráněným pojistkou byli přivolaní i pyrotechnici, kteří závěsná lana v pravou chvíli odstřelovali. Vaky se propadly na vybrané místo a v něm se zaklínily. „Pokud se tento plán vydaří a Odra bude putovat svým směrem, obnoví se stávající koryto a bude zachráněna podstatná část Ostravy. Pokud se to nepodaří, tak následky nedokážeme odhadnout,“ vysvětluje Boháč pro ČT24.",
        "category": "Ostrava",
        "photos": 391,
        "date": "2024-09-16T18:02:00",
        "comments": 71
    },
    {
        "title": "O přehradě v Nových Heřminovech uvažovali už v roce 1911, říká hydrometeorolog",
        "content": "„Myslím, že předpověď se vyplnila hodně a možná ještě o trošičku víc,“ řekl Müller v Rozstřelu. Čísla podle něj odpovídají. Z hlediska hydrologického dosahu jde o situaci, která v Česku dlouho nebyla. Müller uvedl, že došlo k blokování postupu tlakové níže nad Pobaltí dvěma tlakovými výšemi. „Jedna zabránila postupu směrem nad Pobaltí, což je jinak obvyklá cesta tlakových níží nad naším územím. A druhá tlaková výše pak zablokovala alternativní únikovou cestu směrem na severozápad. Vlastně vzaly tu tlakovou níži do kleští a držely ji nad námi,“ vysvětlil. „Takže srážky nebyly extrémní co do intenzity – ale trvaly prostě příliš dlouho. Na malém prostoru napršelo tolik, co by normálně spadlo postupně nad stovky kilometrů dlouhým pásem Evropy,“ uvedl Müller. Podobných událostí podle Müllera nebude přibývat, do budoucna by ale mohly být intenzivnější. „Je celkem normální, že máme za 25 let vícero povodní. Případy tu byly, jsou a budou – a možná jejich četnost zůstane stejná. Když už ale k takové situaci dojde, může to být velký průšvih,“ řekl. Jedním z faktorů, které přispěly k intenzivním dešťům a povodním, mohlo být také extrémní teplo. „Musíme si uvědomit, že to, že bylo takhle teplo, bylo abnormální na začátek září, v červenci a v srpnu bychom se nad tím nepozastavovali. Směrem do podzimu je to neobvyklé. Ale co je důležité: intenzita srážek závisí na rozdílu teplot těch vzduchových mas. A ten byl, hlavně kvůli opravdu vysokým teplotám u nás, velký,“ popsal Müller. Příčiny extrémních srážek jsou jedna věc, jejich následky pak druhá. Mohla by je zmírnit další vodní díla – například tolik diskutovaná přehrada v Nových Heřminovech? Miloslav Müller není, podle svých slov, žádným zastáncem hromadného stavění přehrad. „Ale tato konkrétní by určitě pomohla a je škoda, že ještě nestojí. Ostatně, o její stavbě se uvažovalo už v roce 1911, v reakci na velké záplavy na počátku tisíciletí. „Bez vodních nádrží by nám tu bylo ouvej a v některých místech bychom skutečně potřebovali další,“ odpověděl Müller na otázku, zda v odborné veřejnosti převládá názor, že přehrady pomáhají. Jako příklad účinných přehrad uvedl Vltavskou kaskádu. Ta je podle něj velmi účinná v zachycování slabších povodní. Jako příklad opatření, které by bylo z vodohospodářského hlediska prospěšné, ale společensky a ekologicky je neprůchodné, uvedl Müller k regulaci Berounky. „Tato řeka, úplně neregulovaná, představuje rizikový prvek pro Prahu. Ale postavit na ní přehradu by znamenalo zničit nádherný kus přírody, přemyslovské lesy na Křivoklátsku... To by neprošlo, a je to tak správně.“ Podle Müllera není nutné, aby lidé opouštěli své domy v povodňových oblastech. „Nedivím se těm, kdo své rodné domy po stoleté povodni opravili a dál tam žijí,“ řekl. Něco jiného je podle jeho názoru nová výstavba na pozemcích, kde je jasné, že dřív nebo později k zaplavení dojde. Nelze předvídat, kdy a kde dojde k další podobné povodni. „Kostkami se hraje vždycky znovu. Představa, že nám tu odbyla nějaká povodeň a máme na sto let vystaráno, neplatí,“ uzavřel Müller.",
        "category": "Domácí",
        "photos": 36,
        "date": "2024-09-16T16:12:00",
        "comments": 53
    },
    {
        "title": "Se záchranou či opravou domu po povodni počkejte na statika",
        "content": "Česká komora autorizovaných inženýrů a techniků činných ve výstavbě (ČKAIT) proto už v pátek 13. září vyzvala své členy, aby se v souladu s pokyny Integrovaného záchranného systému zapojili do odstraňování následků škod. Osloveni byli především autorizovaní statici. Litovel ležící na šesti ramenech řeky Moravy, a přezdívaná proto Hanácké Benátky, zaplavila voda. (16. září 2024) Krajské jednotky hasičů mají k dispozici jejich seznamy s ohledem na co nejrychlejší dojezd. ČKAIT je připravena v případě akutní potřeby povolat autorizované statiky i z oblastí, které nebyly povodněmi tolik zasaženy. „O ochotě našich členů není pochyb. Po ničivém tornádu na jižní Moravě v červnu 2021, do nějž se zapojili statici i z opačného konce republiky, jsme společně s hasičským záchranným sborem a pověřenými krizovými štáby zdokonalili systém komunikace a operativního řízení,“ konstatuje Robert Špalek, předseda ČKAIT. Ten zároveň důrazně varuje před neuváženým vstupem do jakýchkoli vodou zasažených budov. Na snímku opadající voda v Opavě. Sídliště Kateřinky. (16. září 2024) Doporučuje v postižených oblastech kontaktovat i oblastní kanceláře ČKAIT, které mají v jednotlivých krajích nejlepší přehled o potřebných odbornících. Na stránkách komory mohou samosprávy i jednotlivci vyhledat místně nejbližší autorizované stavební odborníky podle názvu okresu či kraje. Rozhodně platí, že jakákoli posouzení nebo dokonce stavební práce mohou nastat až po opadnutí vody, a to na základě pokynů pracovníků integrovaného záchranného systému a po posouzení odborníky, autorizovanými osobami. Nejde rozhodně o formální doporučení – zkušenost z Břeclavska a Hodonínska v roce 2021 ukázala, že opravy mnoha z 1 200 objektů poškozených tornádem začaly bez posouzení autorizovanými osobami, tedy statiky a projektanty, což následně způsobilo problémy s dokončením a kvalitou prací. Zátor u Krnova, kde se lidé vrací a seznamují se situací, po té, co odpadla voda. (16. září 2024) Podle Ladislava Bukovského, předsedy oblasti ČKAIT Praha a Středočeský kraj a předsedy Technické komise ČKAIT, posouzení statikem budou vyžadovat všechny stavby, jimiž prošla záplavová vlna nebo které byly ve styku s vodou delší dobu. „V případě deformací, výskytu trhlin nebo zkřížených dveří a oken nechoďte dovnitř a přivolejte autorizovaného statika, který určí další opatření nebo uvolní dům k užívání,“ doporučuje Bukovský. Vše si však pečlivě dokumentujte, ať již na fotografiích nebo na videu, i kvůli pojišťovně. Vodu odčerpávejte opatrně, vypněte elektřinu, opatřete si přenosné zdroje světla. Pokud nemáte čerpadlo, zkuste se obrátit na místní samosprávu či hasiče. Podzemní voda by měla klesnout na původní hladinu, ale nespěchejte! Použijete-li hodně výkonné a tedy „rychlé“ čerpadlo, tlak vody z okolí by mohl poškodit konstrukci domu. Ve zděných domech v prostorech zasažených přímo povodňovou vodou je nezbytné vyklidit veškerý nábytek a spotřebiče, odstranit bahno a nečistoty, které se naplavily do domu, a vymýt čistou vodou prostory zasažené povodňovou vodou. Na snímku opadající voda v Jeseníku. (16. září 2024) Dále je třeba odstranit z podlah PVC krytiny, koberce, dřevěné prvky (parkety, prkna i desky na bázi dřeva). Je vysoce pravděpodobné, že budou zničené a nelze je opravit. K likvidaci těchto stavebních prvků lze samozřejmě přistoupit až s časovým odstupem. S ohledem na vlhkost, jíž se budovy mohou zbavovat řadu měsíců a často i několik let, je bohužel nutné odstranit zásypy a tepelné izolace podlah. A zevnitř i zvnějšku osekat omítky nejméně 30 cm nad rovinu zatopení. Jak ukázaly postupy po povodních v letech 2002 a 2012, lidé okamžitě po zpřístupnění budov nasazují vysoušeče. „Sušení pomocí vysoušečů lze podpořit osazením stolních ventilátorů, které zajistí cirkulaci vzduchu po místnosti a zvýší účinnost vysušování. Okna i dveře musejí být uzavřené, nesmí se větrat. Voda z vysoušečů se musí pravidelně vylévat nebo odvádět hadicemi mimo sušený prostor,“ radí Ladislav Bukovský. Keramické a betonové podlahy, pod kterými jsou tepelné nebo akustické izolace, zástupci ČKAIT doporučují otevřít jednou či dvěma sondami, odsát z nich vodu a vysoušet speciálním sušicím zařízením. Případně se majitel nevyhne rozbourání a odstranění tepelných izolací, u nichž došlo kvůli kontaktu s vodou ke znehodnocení. Je logické, že v místě povodní a záplav nelze používat jako pitnou vodu tu ze studní. Zlikvidovat se musí i vodou kontaminované potraviny, plodiny, případně uhynulé zvířectvo. Potraviny i v obalech či konzervách se musí na místě zlikvidovat a neukládat k dalšímu použití. Nezbytná je ochrana kůže, očí a rukou. Místnosti, které nejsou vysoušené, je na místě větrat nebo střídavě vytápět a větrat. U sklepních prostor pomáhá otevření oken a zprůchodnění komínů tak, aby vznikal průvan a vzduch cirkuloval. Po vysušení musejí být prostory kompletně vydezinfikovány, následně je možné provést opravy. Mělo by dojít k odstranění původních poškozených nátěrů. Prostory je třeba vymalovat hašeným vápnem nebo nátěrovými hmotami s fungicidní přísadou, které neuzavřou povrch stěn pro vysychání a zároveň zabrání vzniku plísní. Rozsáhlejší sanace čekají dřevostavby. Platí pro ně v zásadě to samé jako pro zděné konstrukce. Navíc je ale nutné odstranit opláštění vnitřních i obvodových stěn z jedné strany stěny. V případě sádrokartonu nebo desek na bázi dřeva pak bohužel z obou stran. Dřevěné nosné konstrukce je nutné omýt čistou vodou. Vysoušení je samozřejmě možné, u ventilátorů v uzavřených prostorách je vhodné zajistit cirkulaci vzduchu. Před opravou je pak nezbytné dřevo impregnovat prostředkem proti houbám a hmyzu. Někdy je lepší se smířit s tím, že dům už nepůjde opravit. „Pokud dojde k výraznému poškození, bývá místo oprav lepší postavit nový dům, se spodním podlažím jako záplavovým, s minimem nábytku i hodnotných věcí. Takový prostor pak může sloužit jako letní společenská místnost, garáž, sklad apod.,“ radí architekt Václav Zahradníček. Následky povodní v Jeseníku. (16. září 2024) Jestliže neexistuje jiná možnost než stavět opět v záplavové oblasti, bude podle něho nejrozumnější použít železobetonový skelet založený na základových roštech, kdy jsou jednotlivé patky sloupů spojeny. To výrazně posílí odolnost budovy v případě návalové vody. „Toto podlaží doporučuji ponechat zcela otevřené (beze stěn), nebo postavit lehké obvodové stěny, například jednoduché dřevěné. To proto, aby výplňové stěny nefungovaly jako pevná hráz proti přílivové vlně. Pak by mohlo totiž dojít k ohrožení statiky celé budovy,“ dodává Zahradníček. ČKAIT sdružuje více než 32 tisíc stavebních inženýrů a techniků, z toho je zhruba 1 200 autorizovaných statiků a 17 000 autorizovaných osob v oboru pozemní stavby. V případě nejvíc postiženého Moravskoslezského kraje pomoc autorizovaných osob koordinuje Petr Dospiva, předseda oblasti Ostrava a zároveň 1. místopředseda ČKAIT.",
        "category": "Bydlení",
        "photos": 17,
        "date": "2024-09-16T14:30:00+02:00",
        "comments": 0
    },
    {
        "title": "V Brně mohl být až metr vody, zachránily ho přehrady, zní z Povodí Moravy",
        "content": "Když se podle jihomoravského hejtmana Jana Grolicha (KDU-ČSL) řekne povodeň, lidé si většinou vybaví zaplavené domy a evakuované obyvatele, tedy obrázky typické v těchto dnech pro severní část Moravy a Slezsko. „Naším územím ve skutečnosti protekla nebo proteče stoletá voda, v některých místech i vyšší, ale vlastně se nic neděje. Povodí Moravy včas reagovalo upouštěním přehrad, celou dobu vše monitoruje a upravuje. Nikde nemuselo pustit vodu a obětovat nějaké město nebo obec,“ prohlásil hejtman. Ředitel pro správu povodí státního podniku Povodí Moravy Antonín Tůma upozornil, že bez včasného zahájení upouštění přehrad ještě před největšími výstrahami by mohl být v Brně až metr vody. Záplavová vlna při stoleté vodě na řece Svratce by zalila velkou část zastavěného území v centru města, například až k Mendlovu náměstí nebo pod kopec, na němž stojí katedrála svatého Petra a Pavla. Pod vodou by bylo i nákupní centrum Vaňkovka či autobusové nádraží Zvonařka a pak fakticky celý jih města. „V neděli jsme měli povodeň na Boskovicku na říčce Bělé. Spadlo tam tolik vody, že přítok do tamní přehrady byl 45 kubíků za sekundu, a my jej dokázali díky předpuštění snížit na osm kubíků, v maximu na třináct. Kdyby těch 45 kubíků prošlo Boskovicemi, plavaly by. A kdyby došla povodňová vlna až do Brna, pod vodou by byly celé Husovice,“ zmínil Tůma záplavové území kolem řeky Svitavy. Podle něj se na Povodí Moravy podařilo vše dobře poskládat, aby se jednotlivé velké přítoky vody nepotkaly v jednom místě, což by mohlo být kritické třeba pro Břeclav na dolním toku Dyje nebo Židlochovice, kde se stýká Svratka a Litava. Ve druhém zmíněném městě na jih od Brna navíc vypomohl nedávno vybudovaný povodňový park. V Rakousku v povodí Dyje ještě meteorologové očekávají další srážky, Povodí Moravy však nemá obavu, že by mělo jít o větší hrozbu. Ve Vranovské přehradě už je opět dostatečný retenční prostor, který by případnou vlnu dokázal zachytit a včas na ni reagovat. Podobná vodní díla ovšem chybí na řece Moravě. Podle Tůmy sice mají některá města hráze nebo jiná opatření, bez nádrží však tak velký příval vody nemají šanci ustát, což je i případ Litovle v Olomouckém kraji. Tam podle Tůmy spoléhali na to, že vodu pohltí údolní niva. „Příroda už je ale nasycená,“ upozornil. Vegetace sice podle něj vodu zpomalí, ale ne stovky milionů kubíků. Pro dolní tok řeky Moravy protékající právě Jihomoravským krajem by tak podle něj byla výraznou pomocí vodní nádrž Skalička nedaleko Přerova na řece Bečvě, která by vodu zadržela dřív, než se vlije do Moravy. V noci na pondělí panovala obava, jak moc se povodňové vlny z Moravy a Bečvy potkají a jestli nepřekonají opatření proti stoleté vodě ve Veselí nad Moravou. V neděli večer byla voda na hraně, i s pomocí hasičů, kteří vystavěli další zdi v nejkritičtějších částech, se ovšem podařilo město před nejhorším ochránit. Právě na přítocích nebo horních tocích jednotlivých řek jsou podle Tůmy přehrady nejlepší. „Stačí tam menší nádrž, ale má ohromný efekt,“ poznamenal. Kromě problematické Bečvy zmínil i Veličku u hranic se Slovenskem, kde se v neděli hladina vody rychle vyšplhala až nad extrémní stupeň ohrožení, ale nakonec i stejně rychle klesla. „Problémy a stoupání hladiny se dají očekávat ještě v okolí Lanžhota, kde se stýká Morava a Dyje,“ řekl v pondělí Grolich s tím, že žádné obce ovšem nejsou ohroženy záplavou. Vysoké průtoky se dají na jižní Moravě očekávat nejen několik dní, kdy bude voda postupně dotékat z horních částí jednotlivých řek, ale i další dva týdny. Povodí Moravy totiž potřebuje vyššími odtoky uvolnit prostor v jednotlivých nádržích, aby případně mohlo opět reagovat na velké srážky. „Dnešním dnem už se připravujeme na další povodeň, která může přijít kdykoliv,“ zmínil Tůma.",
        "category": "Brno",
        "photos": 29,
        "date": "2024-09-16T14:23:00+02:00",
        "comments": 3
    },
    {
        "title": "Dolní toky na vzestupu, extrémní stav hlásí čtyři místa. Déšť postupně slábne",
        "content": "Hladiny na horních a středních tocích v Povodí Moravy postupně kulminují a jsou na odtoku. Vlivem dotoku však nadále stagnují nebo jsou na vzestupu některé dolní toky. V tiskové zprávě to uvedl mluvčí Povodí Moravy Petr Chmelař. V povodí Odry voda zůstává povodňová aktivita na úrovni padesátileté vody, hladiny tam nicméně klesají. Aktuální problém představují podle ministra životního prostředí Petr Hladíka zřejmě protržené hráze v Ostravě. Složky záchranného systému tam mají provést opatření k ochraně infrastruktury vzhledem k množství firem a vodárenských zařízení v místě. Meteorologové očekávají vzestupy zejména také na středním a dolním toku Labe. Stejně tak by měly stoupnout hladiny toků odvodňujících oblast Šumavy a Novohradských hor. Ve všech případech by mělo dojít k překročení třetího povodňového stupně. Ve Středočeském kraji platí třetí povodňový stupeň na třech místech, a to na Labi v Mělníku, na Sázavě v Kácově na Kutnohorsku a od rána přibyla také Sázava v Nespekách na Benešovsku, hladina dosáhla výšky 380 centimetrů po 09:00. Nadále stoupá i hladina Sázavy ve Zruči nad Sázavou. Druhý povodňový stupeň je v kraji aktuálně na třech místech. Vyplývá to z aktuálních informací Českého hydrometeorologického ústavu. Na druhém stupni je v regionu nadále Labe v Kostelci nad Labem, hladina řeky je tam těsně před dosažením třetího stupně. Ve druhém stupni je ještě Sázava ve Zruči a Doubrava ve Žlebech. Od rána klesla hladina Jizery v Bakově nad Jizerou na Mladoboleslavsku, a odpoledne meteorologové výstrahu zrušili. V povodích Jihlavy, Olšavy a Dřevnice došlo ke snížení intenzity povodňové výstrahy. 💧🌊🌧 Máme pro Vás opět hydrologická data o dosavadní situaci a jejím dalším možném vývoji (Pondělí 16.09.2024, 08:00 hod).👉Meteorologická situace a vývoj:🌧 Za uplynulých 24 hodin spadlo na celém území 5 až 20 mm, největší úhrny byly zaznamenány v Krkonoších, kde spadlo v… https://t.co/hewID85esG https://t.co/e4rwohM2HW V oblasti Jeseníků spadlo za poslední den 70 milimetrů a na Šumavě až 35 milimetrů. Přes noc byla intenzita srážek podle ČHMÚ nižší, na většině území napršelo pět až osm milimetrů. Nejvíce opět pršelo v Krkonoších, kde během noci spadlo až 30 milimetrů. „Na Jesenicku, Krnovsku, Opavsku a Ostravsku hladiny většiny toků během včerejšího (nedělního) večera nebo v noci kulminovaly a aktuálně klesají,“ uvedl ústav v pondělí ráno. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. V Jizerských horách napršelo do 15 milimetrů a na ostatním území do deseti, uvedli meteorologové. V pondělí se podle nich srážky přesunou zejména na Šumavu a do Novohradských hor. Lokálně by tam mohlo spadnout 50 až 70 milimetrů a včetně úterý až kolem 80 milimetrů. Tím by se opět mohly lehce zvedat hladiny Malše nebo Blanice. Hladina Lužnice proti předpokladu nestoupá tak rychle. Ve Veselí nad Lužnicí se proto možná lidé nebudou muset evakuovat. Po zasedání krajského krizového štábu to řekl jihočeský hejtman Martin Kuba. „Na Malši a Černé velmi pravděpodobně přijde další vlna, kdy se hladina zvýší, ale neměla by nastoupat do úrovně jako před dvěma dny,“ uvedl hejtman. Zvýšení Blanice ovlivní i situaci pod husineckou přehradou, která od nedělního rána přetéká bezpečnostním přelivem. „Přítok do nádrže bude narůstat. Dostane se přibližně na 50 krychlových metrů za vteřinu, což se promítne v přelivu. Znamená to, že pod přehradou v Husinci, Strunkovicích nad Blanicí nebo v Bavorově se hladina kolem půlnoci opět zvýší,“ uvedl Kuba. Voda v husinecká přehradě už se sice nedá nijak regulovat, ale zvýšení Blanice pod nádrží by nemělo být tak výrazné jako v noci na neděli. Tehdy se řeka dostala ze svého koryta. Město České Budějovice očekává během pondělí a úterý druhou povodňovou vlnu. Na pondělním zasedání zastupitelů to řekla primátorka Dagmar Škodová Parmová. „Protipovodňové bariéry zůstávají na místech, na náplavce a Jiráskově nábřeží u Vltavy a kolem Malše. Stále očekáváme druhou vlnu povodně v průběhu dnešního a zítřejšího dne (úterka),“ řekla Parmová. Bez problémů jsou dosud i lokality zaplavované po zvýšení hladin jako první. Aktuální radarový snímek srážek nad Českou republikou. Více na Pocasi.iDNES.cz Meteorologové předpokládají, že toky, které tyto oblasti odvodňují, znovu stoupnou a překročí třetí povodňový stupeň, tedy ohrožení. Týká se to hlavně Otavy, Blanice a Lužnice. V Malši by průtok vody Českými Budějovicemi a Roudným měl korigovat odtok z římovské přehrady. „Zítřkem (úterým) by zároveň měla tato výrazná srážková epizoda končit,“ doplnili meteorologové. Po víkendu spojeném s vydatnými srážkami se potýká se záplavami většina krajů, nejhorší situace je ve východní polovině Česka. V zasažených oblastech je komplikovaná dopravní situace, v řadě měst a obcí jsou lidé bez dodávek energie i mobilního signálu. Katastrofální situace byla mimo jiné na Jesenicku, díky poklesu hladin toků tam ale hasiči v neděli večer ukončili záchranné práce. V tomto horském okrese zachránili 230 lidí a evakuovali 2000 obyvatel.",
        "category": "Domácí",
        "photos": 391,
        "date": "2024-09-16T08:26:00+02:00",
        "comments": 4
    },
    {
        "title": "Sklady i výrobou se prohnala voda, v některých továrnách rozhodovaly centimetry",
        "content": "„Přestože jsme byli dopředu dobře připraveni, Krnov zaplavila více než stoletá voda, která silně zasáhla do životů našich zaměstnanců a pochopitelně se nevyhnula ani našemu výrobnímu závodu a skladům,“ řekl Jannis Samaras, jeden ze zakladatelů Kofoly a generální ředitel celé skupiny. Podle něj dosáhla hladina vody v Krnově vyšší hranice než v dramatickém roce 1997. „To jsme s tátou seděli na střeše výroby. Voda se opět dostala do celého areálu, aktuálně ji odčerpáváme ze všech míst a zjišťujeme rozsah škod. Snažíme se spustit záložní elektrocentrálu, neboť město Krnov je stále bez proudu. Zítra začneme s úklidem a budeme se soustředit na co nejrychlejší obnovení chodu závodu. Zkraje příštího týdne budeme mít jasnější představu, jak dlouho to bude trvat,“ dodává Samaras. Skupina Kofola také letos koupila Pivovary CZ, vlastnící pivovarské značky v zaplavených Hanušovicích či Litovli. A v neděli se pod vodou ocitl i hanušovický pivovar Holba. „Voda přišla velmi rychle a zaplavila příjezdovou oblast areálu, do výrobních částí se naštěstí nedostala. Během pondělí a úterý by mohlo dojít k postupnému spuštění provozu a zahájení vaření piva, bude však záležet na dostupnosti zaměstnanců, kteří čelí následkům velké vody ve svých domovech,“ říká generální ředitel společnosti Pivovary CZ Group René Musila. A v pondělí ráno voda stálo půl metru až metr vody také v pivovaru Litovel. „V Litovli bude řeka Morava kulminovat během pondělka, takže rozsah případných škod v tomto pivovaru bude možné zjišťovat až v dalších dnech. Celá oblast je momentálně nepřístupná a pivovar je uzavřen,“ dodal Musila. Ve třetím pivovarském závodě Kofoly, v Přerově, kde se vyrábí Zubr, se naštěstí černé scénáře nenaplnily a řeka Bečva se přes své břehy nepřelila. Během dneška se začínají zprovozňovat preventivně odstavené výrobní technologie a pivovar by měl plynule najet na běžný provoz. Drtivou většinu výrobků je Kofola schopna pokrýt z jiných výrobních závodů v Mnichově Hradišti nebo Rajecké Lesné na Slovensku. Minerální vody se pak stáčejí v závodech v Moravském Berouně (Ondrášovka), Stráži nad Ohří (Korunní) a Kláštor pod Znievom (Kláštorná Kalcia), které naštěstí vodou zasaženy nebyly. Provoz firmy jako celku je tedy zajištěn, rychlost obnovení provozu postižených závodů ukáží až další dny. „Je předčasné sumarizovat teď to, jaké škody povodeň na jednotlivých našich lokacích napáchala. Věříme však, že nejdramatičtější chvíle máme za sebou,“ věří Jannis Samaras. V Opavě je zasažený jeden z největších výrobců potravin v ČR, společnost Bidfood. Ta má ve městě dva areály, v Palhanecké ulici depo a administrativní budovy, v Těšínské pak výrobnu. Podle mluvčí společnosti Aleny Šteffelové jsou zasažené vodou obě místa, více pak výrobna mraženého zboží, kde v neděli také vypadl elektrický proud. „Udělali jsme co nejvíc preventivních opatření, distribuční vozy jsme rozmístili mimo zásahovou oblast, pytlovali jsme,“ doplnila mluvčí. Míru škod není zatím schopná upřesnit, voda v Opavě ještě neopadla. Než se znovu výroba rozjede, půjde ale nejspíš o týdny než o dny, prostory se budou muset minimálně vysušit a vydezinfikovat. Firma je zároveň jedním z největších distributorů potravin do gastronomie, ale také do domovů důchodců či do nejrůznějších jídelen. „Snažíme se předat zásobování do ostatních dep,“ uvedla mluvčí. Místo z Opavy by tak mělo zásobování proudit z Velkého Meziříčí, odkud budou dodávky a kamiony směřovat i do oblastí zasažených povodněmi. Velká voda zasáhla i jednu z největších fabrik na Jesenicku Plastkon Mikulovice vyrábějící plastové výrobky pro dům a zahradu a další oblasti. Výrobními provozy se o víkendu prohnala voda, takže závod bude nějakou dobu mimo provoz. „Teď se tam nemůžeme dostat, takže ještě neznáme přesný rozsah škod. Naštěstí voda poměrně rychle opadá,“ sdělil šéf marketingu David Hama. Kdy se podaří obnovit výrobu není podle něj jasné. „Víme o několika zaměstnancích, kteří přišli o domovy, další mají velké škody, takže stejně je priorita, aby se oni dostali z nejhoršího. My samozřejmě, jak to bude možné, začneme s odstraňováním škod,“ řekl. Klíčové bude, zda není poškozena elektronika ve strojích, jež firma využívá. „Povodeň určitě způsobí odstávku, ale teď se nedá říct, jak dlouho potrvá. Naštěstí teď není příliš frekventované období a jsme dostatečně předzásobeni, takže zakázky budeme nějakou dobu vykrývat. Pokud se nepodaří obnovit výrobu v řádu několika týdnů, zvažujeme aspoň částečný přesun výroby k našim partnerům,“ doplnil. Součástí říčního koryta se o víkendu stal areál jesenické firmy Fenix vyrábějící elektrické topné systémy. Voda se dostala i do výrobních hal. „Hladina byla přes metr vysoko, nejhorší pro nás je, že voda se dostala i do naší nejsofistikovanější výroby, kde máme robotické linky,“ sdělil majitel společnosti Fenix Cyril Svozil. Do odstraňování škod se ale firma pořád nemůže pustit, protože v areálu se pořád drží voda, byť pomalu opadá. „Jak dlouhá bude odstávka je těžké říct. Kardinální otázka je, jak dalece jsou poškozeny robotické systémy, které jsou pro nás nejdůležitější. Budeme muset přivolat autorizovanou firmu z Itálie, která tuto techniku prohlédne a potom uvidíme, jak je poškození velké,“ řekl Svozil. Otázka také je, kdy se ve Fenixu podaří obnovit dodávku elektřiny. „Voda zničila vysokonapěťový kabel a trafo k nám do závodu. Musí se kompletně udělat nový energovod, což v současnosti může energetikům nejméně několik dní trvat,“ obává se Svozil. Velké vody nebyla ušetřená ani další jesenická firma - výrobce outdoorového oblečení Woox. „Řeka, která protekla jesenickým skladem, za sebou nechala smutnou podívanou. Zatím nevíme, co všechno to pro nás znamená,“ uvedla firma ve facebookovém příspěvku. Děkujeme vám za podporu, vážíme si jí! Brzo vám dáme vědět, jak jsme na tom. Více štěstí měl nakonec šumperský výrobce outdoorového oblečení Tilak, jenž o víkendu stěhoval do vyšší pater své výrobní materiály a produkty. Jejich sklady a výroba se totiž nachází jen kousek od řeky Desné, a tak měli o víkendu obavy, že se voda dostane do budovy. „Zvládli jsme udělat tolik, na kolik jsme měli sílu. Pro dnešní noc to bude muset stačit,“ sdíleli o víkendu na svém facebookovém profilu. Nakonec se budově, kde firma sídlí voda, vyhnula jen o pár centimetrů a žádné škody nakonec nesčítají. „Jsme mírně na kopci, to nás nakonec zachránilo,“ řekl iDNES.cz marketingový manažer Tilaku Alois Rozsíval s tím, že v práci v pondělí téměř nikdo není. „Naši zaměstnanci nyní řeší své škody způsobené škody povodněmi, a tak dostali volno,“ dodal Rozsíval.",
        "category": "Ekonomika",
        "photos": 32,
        "date": "2024-09-16T13:39:00+02:00",
        "comments": 1
    },
    {
        "title": "Ubytování v karavanu i azyl pro koně. Povodně zvedly vlnu solidarity",
        "content": "Povodně zvedly kromě hladin vodních toků i vlnu solidarity, lidé pomáhají, kde to jde. Nechybí ani nabídka ubytování. Například autokemp Na Krásném nabízí zdarma pobyt v chatkách. Roman Trunečka pak karavan pro čtyři osoby. „Zdarma nabízíme náš karavan pro lidi z postižených oblastí,“ píše. Dobrovolníci se hlásí třeba v Jihomoravském dobrovolnickém centru, kde je pomoc potřeba. „Včera bylo potřeba sehnat tři skupiny po sedmdesáti dobrovolnících na pytlování v Brně, kapacita se naplnila strašně rychle, lidé si chtějí pomáhat,“ řekla iDNES.cz šéfka centra Kateřina Petrášová. Upozornila na to, že situace se rychle mění. „Snažíme se stoprocentně plnit úkoly od moravských hasičů, situace se mění opravdu rychle. Spolupracujeme i s dalšími dobrovolnickými organizacemi, třeba s Dobrotýmem a snažíme se pracovat samozřejmě co nejefektivněji. O víkendu byli lidé skvělí,“ pochválila dobrovolníky. Dobrovolníky hledá centrum Univerzity Palackého. „Potřebujeme pomoc se zmapováním situace a potřeb rodin v postižených oblastech a zároveň pomoc s odklízením, každá ruka se hodí při odklízení trosek a obnově pořádku,“ říká koordinátorka dobrovolníků Marie Kaplánková. „Na Jesenicku bude nutné přespat, proto se připravte na možnost vícedenní pomoci,“ upozornila dobrovolníky. ‼️ Dobrovolnická výzva - potřebujeme dobrovolníky ‼️ Potřebujeme dobrovolníky na: 1️⃣ Sociální šetření domácností – Pomozte nám zmapovat situaci a potřeby rodin v postižených oblastech.... 2️⃣ Pomoc s odklízením – Každá ruka se hodí při odklízení trosek a obnově pořádku. „V tuto chvíli potřebujeme zhruba stovku lidí na každý den a požadavky mohou narůstat. Jsme ve spojení s krizovým štábem Olomouckého kraje a složkami IZS i dalšími pomáhajícími organizacemi. Snažíme se zajistit dostatek dobrovolníků, jejichž pomoc na místě budou koordinovat složky IZS a také lidé z Českého červeného kříže. Přes víkend už na naše dosavadní výzvy reagovalo asi 240 lidí, pro hasičský záchranný sbor jsme tak mohli poskytnout 35 krizových interventů a pro Olomoucký kraj 10 tlumočníků do polštiny,“ popisuje manažerka Dobrovolnického centra Vladimíra Sedláčková s tím, že přihlásit se může kdokoliv. Z řad studentů jsou v pohotovosti také dobrovolníci z Masarykovy univerzity v Brně. „Měli by být mezi nimi i takoví, kteří dnes měli jít do školy, ale protože výuka byla pro tento týden celouniverzitně zrušena, tak se rozhodli vyrazit pomáhat. Jiní zase mají naopak zkušenosti s pomocí při odstraňování následků tornáda, z uprchlické krize či s pomocí v době pandemie covidu. Dle mých informací by velká část z nich měla aktuálně naplňovat pytle s pískem na brněnském výstavišti,“ informoval mluvčí MUNI Radim Sajbot. Dobrovolníci ADRA České Budějovice se od pátku zapojují do 4hodinových směn řízených Magistrátem města České Budějovice. Pytlují písek a vydávají jej, aby tak lidé ochránili svá obydlí a majetek. ADRA ČB drží také pohotovost pro evakuační středisko města České Budějovice. V pohotovosti je vždy 1 krizový intervent a 2 dva dobrovolníci. Do pomoci s pytlováním jsou oslovováni i dobrovolníci z Dobrovolnické centrum ADRA Brno. ‼️ Pro všechny, kteří se chcete v rámci dobrovolnické pomoci zapojit, spustili jsme registrační web https://forms.gle/5xU6reziyw3S2ifF9 ‼️ V akci je také dobrovolnická organizace ADRA. „V Českých Budějovicích se dobrovolníci už od pátku zapojují do čtyřhodinových směn směn řízených Magistrátem města České Budějovice. Pytlují písek a vydávají jej, aby tak lidé ochránili svá obydlí a majetek. ADRA ČB drží také pohotovost pro evakuační středisko města České Budějovice. V pohotovosti je vždy 1 krizový intervent a 2 dva dobrovolníci,“ popsala vedoucí dobrovolnického centra Ivana Kyselová. Podle mluvčího ADRA Filipa Muroně bude pomoc potřeba i nadále. „Pomoc dobrovolníků bude zásadní především v následujících dnech a nejspíše i týdnech, kdy bude nutné pracovat na obnově postižených oblastí. Velmi oceňujeme ochotu a nasazení těch, kteří jsou připraveni pomáhat,“ děkuje dobrovolníkům. Pomoc útulkům a organizacím pomáhajícím zvířatům nabízí například skupina Se psem mě baví svět. „Nabízíme vám finanční pomoc, neváhejte se na nás obrátit. Hodně síly,“ uvádí na facebooku. Podobně se zapojuje i pan Filip Pastorek z Rožnova pod Radhoštěm. „Můžu nabídnout azyl koním, hospodářským zvířatům, případně i psům a tak podobně,“ píše. Útulkům slibuje podporu i organizace Psí život, Kočičí přání, Dočasky, Psí chlupáčci v nouzi a mnozí další. Ahoj tady Gump! ❤ Útulkům a organizacím pomáhajícím zvířatům, které jsou v zaplavených oblastech, nabízíme finanční pomoc. Obraťte se, prosím, na nás sem na facebook Se psem mě baví svět do zpráv. Hodně síly! Pomoc koním nabízí i Noe Polo club Czech republic. „Několik stájí a hospodářství nám nabídlo místa. My nabízíme pomoc se zajištěním přepravy při evakuaci koní v Jihomoravském kraji, jsme schopni převézt pět koní najednou,“ nabízí podporu. Divoká zvířata pomáhá v povodňových oblastech zachránit organizace Zvíře v nouzi. „Nejhůře jsou na tom konkrétně hmyzožraví ptáci. Vlaštovky a jiřičky, které nestihly odletět, teď ve velkém hynou. Dlouhodobý déšť spojený s výrazným snížením teplot je pro ně bohužel fatální. Nejen že nemají dostatek potravy, ale mnohdy nemají ani vhodný úkryt, tak se snaží schovat v bytech, chodbách, garážích, stájích a podobně. Pokud jim chcete pomoci, nevyhánějte je,“ radí mluvčí Alžběta Čechová. ❗️Českou republiku zasáhly intenzivní deště a s tím spojené povodně. Trpí lidé i zvířata.❗️ Na mnoha místech je situace katastrofální a v nouzi se nacházejí jak lidé, tak i zvířata. Nejhůře jsou na tom konkrétně hmyzožraví ptáci. Vlaštovky a jiřičky, které nestihly odletět, teď ve velkém hynou. Dlouhodobý déšť spojený s výrazným snížením teplot je pro ně bohužel fatální. Nejen že nemají dostatek potravy, ale mnohdy nemají ani vhodný úkryt, tak se snaží schovat v bytech, chodb...ách, garážích, stájích a podobně. Kdo se nestihne schovat nebo se dostat do záchranné stanice, uhyne. Nálezci nacházejí desítky mrtvých jedinců, jen v Česku jich tak budou velké tisíce.❤️‍ Chcete-li vlaštovkám a jiřičkám pomoci, nevyhánějte je, pokud se u vás schovají, nechte je v klidu, nekrmte je, ani jim nenuťte vodu. Pokud naleznete vlaštovku či jiřičku na zemi, kontaktujte náš centrální dispečink (774 155 155) či spádovou záchrannou stanici. Kontakty na záchranné stanice naleznete zde: https://www.zvirevnouzi.cz/zachranne-stanice/ Podpořit obyvatele zasažené povodní nabídla i řada firem. Například Jendatrans nabízí bezplatně poskytnutí těžké techniky, strojů, ale i zapojení při likvidaci následků. To vše zdarma. Michal Němec z firmy Ldf s těžkou technikou je ochoten odstranit popadané stromy, či naplaveniny. „Ve večerních hodinách na hodinky nekoukejte a v případě nutnosti volejte, zejména vy z Albrechtic a okolí,“ píše ve facebookové skupině Povodně Česko 2024, kde lidé sdílí nejen záběry z povodní, ale i nabídky pomoci a podpory. České charitativní organizace jsou připravené na okamžitou i dlouhodobou pomoc. „Aktivně monitorujeme situaci a ve spolupráci s IZS poskytneme cílenou pomoc. A to jak v oblasti okamžité dobrovolnické i materiální pomoci, poskytnutím psychosociální pomoci či krizové intervence, tak i v oblasti následné finanční pomoci z veřejné sbírky,“ slibuje například národní koordinátor pro mimořádné události Charity ČR Vít Kraus. Sbírku na pomoc obětem povodní vyhlásil také český Červený kříž. Tak povodně jsou bohužel tu a už zasahujeme, pomáháme. Pomůžete nám pomáhat? Sbírka: 333999/2700, v.s. 2404 Více: https://t.co/GAH2DZQnTZ Díky za podporu! https://t.co/LDq3qDDPEu Na rychlou pomoc uvolnil zatím milion korun Klub přátel Člověka v tísni. „Aktivovali jsme povodňový tým ve většině krajů, mimo jiné i na Olomoucku a Jesenicku, kde máme stálé kanceláře. Zapojili jsme do pomoci přes třicet terénních pracovníků vyškolených v pomoci lidem postiženým mimořádnou událostí, v poskytování sociálního poradenství, část v krizové intervenci. Jejich kapacitu podle potřeby rychle navýšíme až na sto lidí,“ říká mluvčí Člověka v tísni Tomáš Urban. „Aktuálně se starosty a krizovými štáby mapujeme potřeby. Do Olomouce jsme po dohodě s Hasičským záchranným sborem zaslali 15 000 chybějících pytlů na budování ‎protipovodňových zábran, které už dorazily do Šumperka a Jeseníku. Počítáme s tím, že v dodávkách materiální pomoci budeme podle potřeby pokračovat,“ říká vedoucí povodňového týmu Marek Štys. 🆘 Pomáhejte s námi lidem zasaženým velkou vodou, přispějte do sbírky SOS Povodně 👉https://t.co/IfYGEQfGxM ✔ Aktivizovali jsme náš povodňový tým, zapojili do pomoci přes třicet vyškolených terénních pracovníků, jejich kapacitu podle potřeby rychle navýšíme až na sto lidí.… https://t.co/Krbnidvo7M https://t.co/Ibxqt2e2gF „Stejně jako při minulých povodních budeme po opadnutí vody finančními dary pomáhat především s obnovou domů a bytů těch nejzranitelnějších, kteří si sami pomoci nedokáží,“ dodává Štys s tím, že míra poskytované pomoci bude záležet hlavně na tom, kolik se podaří vybrat ve veřejné sbírce. „Jsme ve spojení s integrovaným záchranným systémem, krajskými i obecními hasičskými krizovými štáby a spolupracujeme s dalšími nevládními organizacemi. Pro oblast Jeseníku poskytujeme o víkendu potravinovou pomoc. Během soboty jsme například připravili potravinové balíčky, které byly distribuovány evakuovaným obyvatelům v náhradních ubytovacích zařízeních v Jeseníkách,“ doplnil Štyse mluvčí Urban. „Neorganizujeme materiální sbírku spotřebičů, nábytku, oblečení či potravin. Pro potravinovou pomoc využíváme zásob potravinové banky. V současnosti nekoordinujeme ani dobrovolnickou pomoc, ale využíváme kapacity vyškolených pracovníků,“ upřesnil momentální činnost Člověka v tísni Urban. Potravinovou pomoc nabízí Potravinářská komora České republiky. „Potravináři jsou vždy při katastrofické události připraveni pomoci. Bezplatně podporují nejen povodní zasažené osoby, ale i hasiče, dobrovolníky a členy krizových štábů, kteří jsou v první linii v boji s velkou vodou,“ uvedla její prezidentka Dana Večeřová.",
        "category": "Domácí",
        "photos": 7,
        "date": "2024-09-16T13:38:00+02:00",
        "comments": 0
    },
    {
        "title": "VIDEO: Velký hazard. Muž v Otrokovicích skočil z mostu do rozvodněné řeky",
        "content": "Na záběru, který zveřejnila facebooková skupina Otrokovice, je vidět, jak se muž oblečený pouze v šortkách rozběhne, přeskočí zábradlí lávky a dopadne do řeky. V proudu pak po několika desítkách metrů doplave ke břehu a z vody vyleze. K videu byl popisek „Otrokovice nejsou jen obyčejné město. Otrokovice jsou životní styl.“ Lidé v komentářích však toto jednání odsoudili. „Jako by hasiči chudáci neměli dost práce,“ stálo v jednom z nich. „Absolutní sobec, kdyby se topil, je to práce navíc pro lidi, co čtyři dny neví kam první skočit,“ psalo se v dalším. Riskantní počínání odsoudili také hasiči i policisté. „V žádném případě by lidé nic takového neměli dělat,“ zdůraznila mluvčí krajských hasičů Lucie Javoříková. „V případě řeky se silným proudem je jednak v ohrožení ten, kdo tam skočí, ale také případně pro zasahující hasiče,“ doplnila. Za riskantní a nesmyslné to označuje i policie. „V posledních dnech se setkáváme se třemi typy lidí. Těmi, co o něco přišli. Těmi, co těm prvním nezištně či z titulu své profese pomáhají. Těmi, co skáčou do rozvodněné řeky z mostu, sjíždí na paddleboardu Vltavu anebo trénují ve svém kajaku jízdu na divoké řece,“ reagovala policie na síti X. „Těm prvním chceme vzkázat: Držte se, jste silní a zvládnete to. Těm druhým tisíckrát děkujeme. No a ty třetí upřímně litujeme a přejeme jim, aby se jim dostalo odborné pomoci.“ Skokan nakonec ještě v neděli sám kontaktovat policii. „Zavolal a sám uznal, že udělal hloupost,“ informovala zlínská policejní mluvčí Simona Kyšnerová. Podle ní policisté ještě muže vyslechnou. Muž z videa je podezřelý z přestupku proti veřejnému pořádku. V tomto případě by mu hrozila pokuta až do výše 10 tisíc korun. K události došlo v době, kdy se policisté ve Zlínském kraji zabývají případem muže, který v sobotu na Uherskohradišťsku spadl do rozvodněného potoka, policie jej dosud nenašla. V pondělí pražští hasiči upozornili na sociální síti, že lidé stále riskují a i přes zákaz plavby se prohánějí v rozbouřené Vltavě na lodích. „Prosíme vás, neriskujte v rozbouřené vodě, případnou záchranou riskujete i životy zasahujících hasičů,“ napsali na síti. Lidé stále riskují. I přes zákaz plavby se prohání v lodích na rozbouřené Vltavě. Přestupek jsme předali k řešení policistům. Prosíme vás, neriskujte v rozbouřené vodě, případnou záchranou riskujete i životy zasahujících hasičů. https://t.co/lbd7t1M2hR V neděli v Praze si zase šel muž zaplavat do Vltavy a musely jej zachraňovat desítky lidí. Ministr vnitra Vít Rakušan v reakci vyzval lidi, aby byli ohleduplní a nepřidělávali hasičům práci. „Složky integrovaného záchranného systému mají plné ruce práce i bez těch, kdo riskují úplně zbytečně. Pokud hasiče, policisty nebo záchranáře zaměstnáte vlastním furiantstvím, budou zoufale chybět jinde,“ napsal ministr na síti X.",
        "category": "Zlín",
        "photos": 15,
        "date": "2024-09-15T20:32:00",
        "comments": 128
    },
    {
        "title": "Litovel spláchla vlna. Město je zcela uzavřené, voda pozvolna klesá",
        "content": "V Litovli začíná hladina rozlité Moravy pozvolna opadat, do zatopených ulic tak míří první odvážlivci. Podle přítomných dobrovolných hasičů a svědků ale zbytečně riskují. „Je to pořád prudký proud, nestojí to za to kamsi lézt,“ shodli se například lidé na kruhovém objezdu v Palackého ulici. Přesto se do ní vydali první chodci i starší člověk na kole. Město je kvůli záplavám úplně uzavřené, včetně škol a zdravotnických zařízení. V jednotlivých čtvrtích vypadává elektřina. Nefunguje tak ani městský rozhlas. Radnice to kolem 7. hodiny ranní oznámila na Facebooku. Požádala proto obyvatele, aby se navzájem informovali o omezeních ve městě. Nejhůře záplavy odnesly okrajové části města, místy bylo až metr vody. Problémy jsou s dodávkami pitné vody kvůli nízkému tlaku. „Není to porucha na našem vodovodním řadu, ale v tlakování vodovodní sítě, což je problém VHS (Vodohospodářské společnosti) Olomouc. Na opravě se pracuje,“ oznámilo město. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Podle starosty Viktora Kohouta voda již město zaplavila zhruba z 80 procent, v části města nejde elektřina, komplikace nastávají i s informováním veřejnosti. Voda podle něj bude kulminovat až odpoledne. Náš slogan Město, které objímá voda, se v praxi nyní činí, řekl v pondělí ČTK starosta. „Kromě centra máme vodu ve velké části města, kromě sídliště Karla Sedláka, to se ještě drží. Asi tak 80 procent města je pod vodou. Jsme odříznutí od světa, momentálně se sem nikdo nedostane a ani ven, pouze hasiči, protože někde přesahuje už voda metr. To že se to rozlije, jsme tušili a informovali jsme lidi dopředu. Kdo se chtěl evakuovat, tak to udělal, občas někdo volá, takže na tom pracujeme,“ uvedl starosta. Výhodou podle něj je, že voda pomalu přijde a také odejde, obyvatelé tak nezažijí dravou situaci jako například lidé v Jeseníkách. Město však řeší další řadu komplikací. „Teď jsme bez proudu, máme velké problémy i s hlášením rozhlasu jako komunikačního zdroje. Vypadávají také operátoři, to znamená sítě, problémů je celá řada. Momentálně je město vypnuté, prakticky nefunguje doprava. Pevně věřím, že lidé dbali našich pokynů a předzásobili se, protože opravdu dneska nikde nenakoupí,“ doplnil starosta. „Je to o něco horší situace, než byla v roce 2006. Pokud se cítíte ohroženi, volejte krizovou linku. Elektrika nejde asi v 70 procentech města, nepůjde rozhlas, řešíme alternativu. Voda bude pozvolně stoupat, u nás bude kulminovat voda kolem 14. hodiny,“ řekl Kohout. Voda z řeky Moravy v Litovli postupně zaplavila například sídliště Vítězná či Kollárovu, Frištenského, Kysuckou či Šargounskou ulici. Podle starosty voda dál postupuje a lze očekávat zatopení Dukelské či Palackého ulice. Radnice v neděli kvůli riziku záplav vyzvala obyvatele z ohrožených oblastí k evakuaci, přístřeší najdou například v místní sokolovně. Hasiči v některých částech města evakuovali a zachraňovali obyvatele. V městě jsou zatopené silnice. „Prosíme řidiče, kteří jedou směr Litovel, aby se jí vyhnuli. Aktuálně je město ze všech stran neprůjezdné. Voda stále stoupá. Prosíme řidiče, kteří nestihli odjet, aby nezkoušeli projíždět zaplavená místa. Při uvíznutí by utvořili zátaras a nemohla by projíždět těžká technika složek integrovaného záchranného systému,“ oznámila nad ránem na sociálních sítích městská policie. Radnice kvůli postupnému rozlivu vody z Moravy do ulic města vyzvala obyvatele, aby se nezdržovali v blízkosti toků a složkám integrovaného záchranného systému nekomplikovali práci.",
        "category": "Domácí",
        "photos": 391,
        "date": "2024-09-16T13:34:06",
        "comments": 171
    },
    {
        "title": "Zasaženým povodní pomůže dávka okamžité pomoci. Pracovníci ji vyplatí na místě",
        "content": "Úřad práce již o víkendu informoval o tom, že nabízí rychlou pomoc s následky povodní. Je možné čerpat dávku mimořádné okamžité pomoci. Její celková výše může dosáhnout až 72 900 korun, tedy patnáctinásobku životního minima. „Máme k dispozici týmy, které s dávkou lidem pomůžou. Nyní spíše máme problém, abychom se do těch lokalit dostali. Od zítřka už budeme moct vyjet do zasažených lokalit a vyřešit výplatu na místě. Pomoc budeme poskytovat velmi operativně,“ dodal Jurečka s tím, že pokud lidé přišli o doklady, jsou schopni tuto situaci vyřešit například se starostou. „Na to pamatujeme, jsme připraveni řešit i specifické situace,“ ujistil ministr. Dávku budou týmy schopné lidem vyplatit i na místě v hotovosti. S sebou budou mít pro případ nedostupnosti elektřiny žádosti vytištěné na papíře. Zasažení lidé při žádosti dají čestné prohlášení, že nemají prostředky a že k překlenutí tíživé situace potřebují finanční pomoc. Pracovníci tedy nebudou prošetřovat majetkové poměry žadatelů. K dispozici bude potřebným také dávka na jednorázový výdaj. Ministerstvo radí, aby si lidé schovali od tohoto výdaje účtenky. „Pokud měl někdo dohodnutou schůzku na úřadu práce, tak pokud nyní nedorazí, nebude mu to počítáno jako absence. Až se situace stabilizuje, je ale třeba se ozvat. Budeme řešit také výplaty důchodů. Jsme schopni toto řešit individuálně. Chápeme, že někteří lidé budou nyní jinde, než je jejich spádová adresa,“ pokračoval Jurečka. Výplata důchodů na účet dojde standardně. Při výplatě na České poště, pokud pobočka příjemce důchodu nebude v provozu, důchod vyplatí nejbližší pobočka v daném městě. Pokud ani to není možné, mají se příjemci důchodu ozvat České poště nebo České správě sociálního zabezpečení. „Všichni se ke svým důchodům dostanou,“ ujistil ústřední ředitel ČSSZ František Boháček. Lidé zasažení povodní si mohou žádat také o ošetřovné. Na něj má nárok zaměstnanec, který nemůže pracovat, protože ošetřuje dítě mladší 10 let nebo jinou osobu, jejíž zdravotní stav z důvodu nemoci nebo úrazu vyžaduje nezbytně ošetřování jinou fyzickou osobou. Pokud lidé nebudou mít možnost se připojit na internet, stačí, aby čerpání ošetřovného nahlásili svému zaměstnavateli. Pro osoby samostatně výdělečně činné ale nárok na ošetřovné podle zákonem stanovených podmínek nevzniká, a to ani ve chvíli, kdy se podnikatel přihlásil k nemocenskému pojištění. Lidé zasažení povodní jsou omluvení z práce, pokud se kvůli povodni nemohou na pracoviště dostavit. Platí, že mají nárok na volno také na to, aby si v případě ztráty zajistili nové doklady. To se týká i dohodářů.",
        "category": "Ekonomika",
        "photos": 1,
        "date": "2024-09-16T12:36:00",
        "comments": 10
    },
    {
        "title": "Doprava v Ústí kolabuje kvůli protipovodňovým opatřením, MHD nabírá zpoždění",
        "content": "Od nedělního večera jsou kvůli postaveným protipovodňovým zábranám zavřené komunikace I/62 v úseku Mariánský most až po křižovatku u pěti oblouků, I/30 v úseku Předmostí po okružní křižovatku Pod Větruší a také samotný kruhový objezd Pod Větruší. Řidiči tedy nyní nesmějí projet takzvanou protipovodňovou vanou, která se před několika měsíci „proslavila“ tím, že do ní natekla voda. O víkendu se zvažovalo její řízené zatopení. Od části Střekov do centra města se řidiči dostanou přes Benešův most. Mariánský most je také k dispozici pro veškerou dopravu s tím, že se nedá sjet na centrum, ale pouze na Děčín. Omezení se týká i vozů MHD. Veškeré linky směr Krásné Březno, Neštěmice, Mojžíř a Střekov z centra a do centra jsou přesměrovány přes Severní Terasu a ulici Výstupní. Kvůli dopravním omezením nabírají spoje velká zpoždění. „Cesta do práce mi běžně trvá kolem dvaceti minut, dneska to bylo asi hodinu a půl,“ řekla v pondělí ráno paní Jitka, která do práce v centru Ústí jezdí každý den. „Autobus od Neštěmic přijel na zastávku v Krásném Březně už plný. Sotva jsem se tam dostala. Na dalších zastávkách pak už další cestující nastoupit nemohli, nevešli by se,“ popsala dál s tím, že někteří lidé navíc byli překvapeni, kudy autobus jede. O omezeném provozu ve směru do města totiž nevěděli. Během zhruba pětikilometrové objízdné trasy musel řidič několikrát otevřít dveře, aby se v autobuse dalo trochu dýchat. Některým cestujícím se udělalo špatně a museli vystoupit. „Ani se nedivím, taky jsem do centra města nedojela. Nechala jsem se vysadit asi kilometr před a zbytek cesty došla pěšky,“ poznamenala žena. I tak přišla do práce asi o hodinu později. Na zpoždění spojů upozorňuje cestující i ústecký dopravní podnik. „Žádáme cestující, aby na zastávky chodili s dostatečným předstihem, nejlépe na dřívější spoje, protože dochází ke zpoždění. Přesnou míru zpoždění bohužel nejsme schopni předem odhadnout, závisí to na aktuální dopravní situaci,“ stojí uvedeno na stránkách podniku. Jak dlouho omezení potrvají, není zatím jasné. Podle předpovědi má Labe v krajském městě kulminovat zítra odpoledne na 700 centimetrech. Ještě v neděli ráno se předpovídalo, že kulminovat bude v úterý na 800 centimetrech. V Děčíně má kulminovat v úterý večer na 765 centimetrech. „Povodí Labe nedoporučilo stavbu dalších protipovodňových zdí ve městě,“ řekl mluvčí Děčína Luděk Stínil. Ve městě první stěnu postavili už v pátek. V pondělí v Děčíně znovu otevřeli zoologickou zahradu, stejně tak i v Ústí. „Lidé se nemají čeho obávat, povodňová situace se uklidňuje,“ řekl v pondělí po jednání protipovodňové komise hejtman Ústeckého kraje Jan Schiller (ANO). „Čeká nás ještě odpouštění vltavské kaskády, nicméně i na toto navýšení průtoku jsme připraveni a nemělo by překonat protipovodňové zábrany. Všechna opatření, která jsou nastavena, zabezpečí, že se řeka udrží v korytě,“ uvedl. Na některých místech se zatím nepodařilo obnovit dodávky elektřiny. V kraji je aktuálně bez elektrického proudu kolem dvou tisíc odběrových míst. „Máme informace, že na obnovení dodávek ČEZ intenzivně pracuje,“ sdělil Schiller. V kraji celý víkend komplikoval situaci především silný vítr. Kvůli němu na mnoha místech padaly stromy, lidé se ocitli bez elektřiny a rušila se řada akcí. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Ústí nad Labem",
        "photos": 23,
        "date": "2024-09-16T17:08:09",
        "comments": 3
    },
    {
        "title": "Škody budou obrovské, řekl Stanjura. Nevyloučil novelu letošního rozpočtu",
        "content": "Škody podle Stanjury půjdou do desítek miliard korun. „Nemůžeme mít zatím vyčísleny všechny škody na státním, krajském a obecním majetku. Ale z toho, co jsem viděl, budou obrovské,“ řekl ministr po jednání u prezidenta s tím, že žádný státní rozpočet nemá alokované volné peníze v takovém rozsahu. „Máme fungující dotační programy na ministerstvech i třeba v rámci integrovaného záchranného systému, ale to se bavíme o stovkách milionů, to stačit nebude. Prozkoumáme na vládě možnosti, dnes to určitě neuzavřeme, ale v řádu dnů snad budeme mít přesnější odhady,“ dodal ministr financí. Novela rozpočtu pro letošní a rok a případné navýšení schodku je podle něj ve hře, ale zatím není zcela jistá. „Neříkám, že musíme provést novelu rozpočtu na rok 2024, ale pokud by se ukázalo, že to je nutné, určitě bych inicioval i jednání s opozicí, aby prošla hladce,“ doplnil Stanjura. Ministerstvo financí na konci srpna předložilo vládě návrh rozpočtu na příští rok se schodkem 230 miliard korun. Mělo by tak pokračovat snižování deficitu, když na letošní rok je plánovaný 252 miliard korun a loni byl 288,5 miliardy korun. Rozpočtové příjmy vzrostou o 7,5 procenta na 2,086 bilionu korun, výdaje stoupnou o 5,7 procenta na 2,316 bilionu korun.",
        "category": "Ekonomika",
        "photos": 1,
        "date": "2024-09-16T12:27:00+02:00",
        "comments": 116
    },
    {
        "title": "Povodeň zaplavila stadion v Opavě, duel s Prostějovem se hrát nebude",
        "content": "Dohrávka zápasu 6. kola druhé ligy mezi Varnsdorfem a Chrudimí se kvůli podmáčenému terénu neodehraje v úterý, ale až o den později od 16:30. V původním termínu 19. srpna se z utkání stihlo odehrát pouze 27 minut, než ho za bezbrankového stavu zastavil silný déšť. Vzhledem k nepříznivému počasí, které v některých částech Česka způsobilo rozsáhlé povodně, se o víkendu nehrála první ani druhá fotbalová liga. Ale už v úterý se uskuteční dvě prvoligové dohrávky Plzeň – Olomouc a Mladá Boleslav – Slavia. Zápasy 6. kola byly odloženy kvůli účasti mužstev v závěrečném 4. předkole evropských pohárů. Nastoupí také slávistická rezerva ve druhé lize ve Zlíně k dohrávce 2. kola. Utkání bylo odloženo kvůli onemocnění v kádru Slavie. Současná nepříznivá situace s počasím nejhůře dopadla ze všech 32 profesionálních klubů na Opavu, jejíž stadion včetně plochy a vnitřních prostor zaplavila voda. Slezané se proto v pátek s Prostějovem neutkají. „Ligová fotbalová asociace k tomuto kroku (odložení zápasu) přistoupila na základě vážných škod, které na stadionu slezského týmu způsobila víkendová povodeň. Opavu o víkendu postihla extrémně silná povodeň a nevyhnula se ani stadionu, na němž hraje své zápasy Chance Národní Ligy Slezský FC. Voda zalila hrací plochu, když na protilehlé tribuně F vystoupala do třetí řady. Vážné poškodila také kabiny, zázemí a poznamenala také okolí stadionu,“ uvedla LFA v tiskové zprávě.",
        "category": "Domácí soutěže",
        "photos": 45,
        "date": "2024-09-16T12:06:00+02:00",
        "comments": 1
    },
    {
        "title": "Pod hlavním tahem z Třebíče na Brno se sesunul svah, hrozí jeho uzavření",
        "content": "K sesuvům došlo na dvou místech. Jedno je v blízkosti Táborského mlýna, druhé přibližně o 300 metrů dál ve směru na Vladislav, před železničním přejezdem. „K prvnímu z uvedených sesuvů došlo vlivem vyvrácení vzrostlého stromu v těsné blízkosti vozovky. Jeho kořenový systém narušil násep a částečně poškodil krajní ocelové svodidlo,“ uvedl mluvčí ŘSD pro Kraj Vysočina Jiří Veselý. Havarijní stav vzniklý poblíž železničního přejezdu pak ŘSD přičítá následkům eroze způsobené vytrvalými a vydatnými dešti. Pod silničním náspem teče řeka Jihlava. V obou místech silničáři prozatím uzavřeli pravý jízdní pruh ve směru na Vladislav. ŘSD společně s policií v nejbližší době přímo na místě projedná další formu dopravního omezení. „S největší pravděpodobností se nevyhneme dlouhodobému zavedení kyvadlového provozu na semafor v těchto místech,“ připustil Veselý. Zvažovat se bude i úplně uzavření silnice. Pro celý region by to byla velká komplikace. Silnice 23 je hlavním tahem z Třebíče na Brno. Denně tudy projede přes 11 tisíc vozidel, téměř pětinu z nich tvoří nákladní auta a kamiony. K opravě jen tak nedojde. Podle Veselého bude nutné zadat a vyhotovit projekt na opravu a sanaci svahu, poté vybrat zhotovitele. „Předpokládáme, že s ohledem na blížící se zimu budou práce provedeny až v příštím roce,“ dodal mluvčí ŘSD. Nerad to slyší starosta Vladislavi Jan Havlena. Obává se, že by v případě výraznějšího omezení či dokonce uzavírky auta z a do Třebíče začala jezdit po silnici třetí třídy přes místní část Hostákov. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz „Znamenalo by to okamžitě obrovské navýšení provozu na silnicích, které na to nejsou dělané. Řidiči jsou navíc neukáznění, v Hostákově si cestu zkracují přes místní komunikaci, i když je tam zákaz. Na její opravu nám nikdo peníze nedá,“ tvrdí. Takovou situaci místní zažili nedávno, když se na okraji Vladislavi opravoval železniční přejezd. Cesta navíc není vhodná pro nákladní dopravu. Ta by v případě uzavření hlavního tahu měla jezdit z Vladislavi druhou stranou po krajské silnici druhé třídy přes Číměř, Slavičky a Kožichovice. Pro ŘSD je havárie ve Vladislavi jedinou, s níž se po vytrvalých deštích a povodních musí na Vysočině potýkat. Během uplynulého víkendu silničáři přerušili práce na všech stavbách. „Všichni naši silniční inspektoři nyní provádějí kontroly svých svěřených úseků,“ dodal Jiří Veselý. Více problémů na svých silnicích řeší Kraj Vysočina. „Uzavřených úseků jsou téměř dvě desítky. Většina kontrol však může začít spíše až opadne voda,“ konstatovala mluvčí Kraje Vysočina Jitka Svatošová. Na uzavřených úsecích se voda drží i v pondělí. Na Vysočině v pondělí dopoledne platil třetí povodňový stupeň už jen na Sázavě v Havlíčkově Brodě. I přes další poměrně vydatný déšť hladina pomalu klesá. Hejtmanství už během pondělka chce zmonitorovat škody, jež povodeň v kraji způsobila. Už v neděli ale hejtman Vítězslav Schrek oznámil, že je neočekává vysoké.",
        "category": "Jihlava",
        "photos": 9,
        "date": "2024-09-16T12:00:21",
        "comments": 5
    },
    {
        "title": "Zdrogovaný muž vlezl do rozbouřené Jizery. Když ho vytáhli, skočil tam znovu",
        "content": "Pětadvacetiletý muž nejprve vstoupil do řeky krátce po poledni, a to zcela dobrovolně. Následně ho smetl proud a z vody mu museli pomoci až hasiči. „Když muže vytáhli na břeh, vrhl se do rozvodněné řeky znova, a hasiči jej tak museli zachránit podruhé,“ uvedla policejní mluvčí Dagmar Sochorová. Přivolaní policisté zjistili, že muž je pod vlivem drog a alkoholu. „Potom, co se muž podruhé vrhl do vody, ho zdravotnická záchranná služba převezla na záchytnou stanici do Liberce,“ dodala Sochorová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Liberec",
        "photos": 391,
        "date": "2024-09-16T11:56:00+02:00",
        "comments": 3
    },
    {
        "title": "Opavští basketbalisté se místo tréninku brodí bahnem. Start ligy nestihnou",
        "content": "Basketbalisté Opavy za vydatné pomoci fanoušků víceúčelovou halu před rozvodněnou řekou Opavou neubránili. Utkání prvního kola Národní ligy tak tuto sobotu doma s Ústím nad Labem neodehrají. „Řešíme odložení zápasu, protože do haly se dostala voda,“ potvrdil Radim Vysocký, předseda představenstva BK Opava. Těžkou situaci slezského klubu si uvědomuje i vedení Kooperativa Národní basketbalové ligy. „Teď čekáme na konečný přehled škod, abychom mohli klubu poskytnout co největší support a Opava mohla co nejdříve hrát domácí soutěž i Severoevropskou ligu,“ poznamenal na předsezonní tiskové konferenci sportovní ředitel NBL Šimon Sedlařík. Letecký pohled na zaplavenou Opavu z neděle 15. září 2024. Fotbalový stadion se fotografovi ČTK do záběru vešel, nedaleká sportovní hala nikoli. Tradiční setkání zástupců všech klubů v Praze vedle Opavanů museli vynechat také zástupci Ostravy a Olomoucka. Ostravské NH se poškození palubovky v hale Tatran patrně vyhne, voda dosáhla do menší části klubového zázemí. Opavští mají sportoviště i s přilehlým hotelem v pronájmu od města. V sobotu stačili z přízemí do vyšších pater vynést nejcennější zařízení. Snažili se objekt zabezpečit pytli s pískem, jenže voda do útrob pronikla. „Na chodbách jí bylo asi půl metru. Problém je, že ji máme i pod palubovkou, kam se nyní snažíme dostat,“ řekl Vysocký. „Přes utěsněné dveře se voda dostala asi metr od kraje hřiště, ale je pod ním. Zjišťujeme, jak to vypadá, aby palubky nezačaly vzlínat.“ Podle Vysockého jsou zničené koberce, které v přízemí zůstaly, ale i dveře. „Většina jich je dřevěných a papírových, takže budou muset jít pryč,“ uvedl. Radim Vysoký podotkl, že vše je hodně čerstvé, ale škody odhaduje v desítkách milionů korun. Každopádně z nejbližšího okolí haly už voda odtekla. Opavští basketbalisté momentálně netrénují. „Ti, kteří nejsou zatopeni, jsou v hale a pomáhají s úklidem,“ řekl šéf opavského klubu. Prosíme všechny, kteří se chtějí dobrovolně zapojit do uklízecích prací, aby přišli na halu. S sebou si, prosím, vezměte gumáky a rukavice, neboť je tady bahno. Děkujeme!#hejaopava Ohrožena je však i Liga mistrů, kterou měli v opavské hale, již si vybrali ke svému azylu vzhledem k nebezpečné situaci ve své zemi, hrát basketbalisté izraelského celku Maccabi Ironi Ramat Gan. První zápas je na programu 15. října, přičemž soupeřem Ramatu Gan bude VEF Riga. „Izraelci se nám ozvali hned, jak začala stoupat voda. Projevili nám účast a popřáli nám, ať se držíme,“ řekl Vysocký. „Zatím jsme ale neřešili, jak to s Ligou mistrů u nás bude. Teprve se díváme, jaké škody voda napáchala.“",
        "category": "Basket",
        "photos": 3,
        "date": "2024-09-16T11:20:00+02:00",
        "comments": 2
    },
    {
        "title": "Troubky vyhlížely potopu z hospody. Byl stres, tak se šlo na pivo, říká místní",
        "content": "„Jedna, dva, tři, čtyři, pět, šest. Před čtyřma hodinama jich bylo jedenáct,“ počítá schody vedoucí do koryta Malé Bečvy obyvatel Troubek Jan Zatloukal. Bydlí v obci, která se stala symbolem povodní v roce 1997. Tehdy je povodeň srovnala se zemí. Sto padesát domů strhla okamžitě, dalších dvě stě pak museli lidé zbourat a devět obyvatel zemřelo. Teď voda v okolí stoupá znovu, hrozí protržení hrází rybníků v okolí a úřady se snaží lidi z obce evakuovat, protože by nemuseli pak mít čas ze svých domů utéct. Ti odmítají a věří, že tak ničivá tragédie, jaká postihla obec v červenci před sedmadvaceti lety, kdy do obce v jedenáct hodin večer vlétla povodňová vlna, nepřijde. Podle informací radnice z dvou tisíc obyvatel evakuaci zcela odmítlo 805 lidí. Další nereagovali, nebo odešli bez asistence, jen 30 lidí využilo obecních služeb. Jsou tři hodiny ráno, u mostu přes Malou Bečvu, která teče okolo Troubek směrem na Kroměříž, se střídají lidé. Chodí se dívat, jak voda stoupá. Podél břehu stojí obří vaky s pískem, provizorní protipovodňová hráz. „Tehdy to nikdo nečekal. Všechno bylo v pohodě, jezdili jsme se dívat na rybníky, strašně pršelo. Přišlo to z ničeho nic, pak přišli kolchozníci, jeli přes hráz rybníka a začínala ubíhat, až se protrhla. Najednou byla celá vesnice pod vodou, padaly domy, lidi evakuovali vrtulníky ze střech,“ popisuje Zatloukal. Stejně jako další v obci zůstal. „Nebude to tak děsivé, ale samozřejmě staří lidé a ti, kteří se hůře pohybují, odešli. My jsme přeparkovali auta a šli do hospody. A čekáme,“ přiznává. I když se tváří, že je v klidu, jedna věc ho překvapuje. A zároveň děsí. Byl se podívat pár kilometrů odsud na soutoku Bečvy a Moravy. „Je tam hrozně myší, opravdu hrozně. Jako kdyby to cítily,“ kroutí hlavou. Ke korytu přichází mezitím další z obyvatel. Obě předchozí povodně, tedy v roce 1997 i v roce 2010, kdy je voda vyplavila znovu, pamatuje. Stejně jako mnozí přišel při první největší o dům. „Domy byly z vepřovic (cihly z nepálené hlíny, pozn. red.) a šly k zemi jak nic. Teď už jsou tu zděné domy,“ ukazuje. „Všichni víme, že by to zaplavilo celou vesnici, nejhůře spodní část, kde bylo tehdy nejvíce zničených domů. Nikdo to tu nenese dobře, ale odjelo tak jen dvacet, třicet lidí. Jinak jsme přestěhovali věci do pater a všichni zůstali,“ popisuje. Je to zvláštní čekání. Stejně jako před čtyřiadvaceti lety, kdy se vesnice připravovala na místní hody a přijeli kolotočáři. „Kdyby mi někdo tehdy řekl, že Troubky budou, jak když je projel buldozer, nevěřil bych. Bojíme se stále, ale zůstáváme hlavně proto, že si všichni říkáme, že takovou tragédii podruhé zažít nemůžeme, že to opravdu nemůže už být tak děsivé,“ doplňuje. Jen málokteré domy mají ve dveřích pytle s pískem. Starosta Martin Frgal ví, že prognóza pro obec není dobrá. „Vypadá to tak, že na limnigrafu v Dluhonicích bude dosaženo skoro 700 metrů krychlových, což pravděpodobně doteče i do Troubek a voda se vylije. Uvidíme, kde se to případně zastaví. Obava panuje od Bečvy, od Moravy má být dotok pozdější,“ řekl starosta. Řeka ale nakonec vystoupala o něco níž, než se očekávalo. Obyvatele Troubek varoval i starosta Přerova Petr Vrána. „Podle mých informací Bečva už totiž kulminovala na jiných místech a tak se to brzy dostane i do Přerova a i do Troubek,“ uvedl Vrána v nočním vysílání České televize. Bečva v Troubkách kulminovala podle hydrologické předpovědi okolo druhé až třetí hodiny ráno. Přízemí domu v neděli narychlo zabezpečoval například Martin Štolc. Šestičlenná rodina včetně tří malých dětí se však stěhovat odmítla. „Já jsem to už zažil jednou v roce 2010, budeme bydlet v patře jako tehdy. To jsme tam byli týden a půl. Dá se to zvládnout, jde hlavně o psychiku. Máme tady zvířata i dobytek, opustit to nemůžeme, ale zabezpečujeme to, část jsme vynesli do prvního patra,“ řekl muž. Poslední povodně přišly podle rodiny nad ránem, tehdy dům zatopily do výšky 1,2 metru. Sousedka, čtyřicetiletá Jana, naopak z ulice Loučka narychlo odjížděla. Kolem sedmé večerní nakládala auto. „Odjíždím s dětmi, manžel zůstává. Evakuační autobus nevyužijeme, jedem k příbuzným. Rozhodnutí víceméně padlo hned,“ uvedla žena. „O víkendu jsme ještě byli v Rakousku na svatbě, doma zůstal jen manžel a hlídal. Takže jsme se vrátili a hned jsme se měli evakuovat. To jsme ani nezvažovali, neodešli jsme v letech 1997 ani 2010, takže to nepřipadalo v úvahu. Ale strach jsme měli obrovský, to si člověk neumí představit. Jsme neskutečně šťastní, že to dobře dopadlo a všechno vydrželo. Musel pomoci i suchý poldr a další opatření, která tu dřív nebyla. My jsme nakonec vše zvládli, auta jsme přeparkovali za mostek, dokonce jsme nebyli ani bez elektřiny, máme panely na střeše. Manžel už se pro auto vrátil a teď pojede do práce. Já půjdu do práce až zítra a až se udělá hezky, začnu to doma dávat do pořádku. Byli jsme stále ve spojení s rodinou,“ říká Laďka Smolková z Troubek, která pracuje jako účetní na úřadě. Ulevilo se i lidem, kteří bydlí v blízkosti řeky. „Evakuovali jsme se, neváhali jsme. Máme malé dvouleté dítě, takže si neumím moc představit, že bychom se stěhovali v noci s ním. I když to nakonec bylo naštěstí jen na jednu noc,“ zmínil s úsměvem třicátník ze Záříčí. „Škola i školka mají dnes ředitelské volno, jak to bude zítra, to zatím nevíme. Všechny věci jsou odnesené a umístěné na jednom místě. Odpoledne dáme vědět rodičům, záleží, jak rychle to zvládneme dát do původního stavu,“ popsala učitelka ze školy. Jak sama říká, je místní, v Troubkách má s manželem nový dům, a i přestože zažila předchozí povodně, bydlet by nechtěla nikde jinde. „Žije se tu dobře, všechno tu je. I ti, kteří odejdou, tak se po čase často vrátí,“ zmínila. Do Troubek se vrací běžný život, lidé vyráží na nákupy do jediného místního podniku. Malá Večerka má otevřeno, v regálech je zboží jako každý den, v nabídce má prodejce dokonce čerstvé pečivo. „Koblížky! Hele vezmeme si, to budeme mít snídani za odměnu,“ nakupovali se smíchem dobrovolní hasiči.",
        "category": "Domácí",
        "photos": 391,
        "date": "2024-09-16T06:42:00",
        "comments": 187
    },
    {
        "title": "Potravinářské firmy pomáhají zasaženým oblastem. Dodávají vodu, polévky i chléb",
        "content": "Podniky sdružené v komoře, včetně známých firem jako Coca-Cola, Mattoni 1873 či Nestlé, přispívají nebo budou přispívat dodávkami potřebných produktů. „Potravináři jsou vždy při katastrofické události připraveni pomoci. Bezplatně podporují nejen povodní zasažené osoby, ale i hasiče, dobrovolníky a členy krizových štábů, kteří jsou v první linii v boji s velkou vodou,“ uvedla prezidentka Potravinářské komory Dana Večeřová. Společnost Coca-Cola HBC Česko a Slovensko zajistila stovky palet balené vody, které rozeslala nejen do potravinových bank, ale také Českému a Slovenskému červenému kříži a Hasičskému záchrannému sboru. Podobně je připravena pomáhat s dodávkami balené vody i Mattoni 1873 a Kofola. Nestlé se zapojí dodávkami svačinových tyčinek, jednorázových balení polévek a dětské výživy. Společnost Dobšické těstoviny přislíbila, že poskytne těstoviny. Pomoc s potravinovými zásobami zajišťují také firmy ze skupiny Agrofert. Pekárna Penam již darovala 2 tisíce toustových chlebů a tisíc plundrových špiček. Další forma pomoci se připravuje. MIMOŘÁDNÁ UDÁLOST ! VZHLEDEM K ČASTÝM DOTAZŮM ZVEŘEJŇUJEME SEZNAM POTŘEBNÝCH POLOŽEK. TRVANLIVÉ POTRAVINY: těstoviny, rýže, konzervy, instantní polévky, dětské přesnídávky (ovocné i zeleninové), cukr, mléko, balená neperlivá voda, kojenecká voda HYGIENICKÉ POTŘEBY: savo, dezinfekce na povrchy a na ruce, čistící prostředky na podlahu/povrchy, protiplísňové postřiky, dětské pleny vel. 3-5, přípravky pro osobní hygienu děti/dospělí „Chtěla bych poděkovat nejen našim členům, ale i dalším potravinářským podnikům, že pomáhají a myslí na všechny, které tato katastrofa zasáhla,“ dodala Večeřová.",
        "category": "Domácí",
        "photos": 76,
        "date": "2024-09-16T11:08:00+02:00",
        "comments": 12
    },
    {
        "title": "Nespala jsem dvě noci, bojím se stromů u domu, říká matka tří dětí z Opavy",
        "content": "Barbora z Opavy, matka tří dětí, probděla už dvě noci. Bydlí v panelovém domě na břehu řeky Opavy. „Naštěstí se voda zastavila na druhém schodku, na třetí už nešla. Teď je tu všude bahno, voda je taky už tak o tři metry níž. Největší strach mám ze stromů, co jsou hned vedle baráku,“ obává se. Vodu chodí kontrolovat co pár minut. „Vidíte to dřevo? Jak se zaneslo zábradlí, voda udělala vlnu. I tak ale lidi zůstali doma. I v protější ulici. Zažila jsem i povodně v roce 1997, bylo mi 13. Od té doby naštěstí koryto řeky prohloubili, to nás tady možná zachránilo,“ domýšlí Barbora. Přehnala se u vás velká voda? Pošlete nám fotky či videa Alena Šafaříková zrovna odložila koště. Na schodech má taky gumové rukavice a kbelík s vodou. Už dvacetkrát za poslední hodinu vymytou. A pořád je kalná. „Od kdy uklízíme? Už dlouho, hned jak se rozednělo. V noci nejde dělat nic. Jen posloucháte, jak hučí voda,“ rozmachuje rukama. Před domem se jí hromadí bahno, kontejnery a lavičky, které sem voda donesla z nedaleké sokolovny, už se sousedy odnesli za roh. V Kateřinkách, konkrétně v lokalitě U Lučního mlýna, pomáhá s odklízením, kdo má ruce. „V zahradě je to mnohem horší než z ulice. A do sklepů jsme ještě nešli. Tam se bojíme podívat,“ přiznává. Do očí se jí derou slzy. „Jedeme pro druhé auto a jestli to půjde, tak do obchodu nakoupit…“ I když ředitelům škol již v pátek Povodňový štáb města Opavy doporučil, aby přestěhovali vybavení z nižších do vyšších pater, některé školní budovy skončily zatopené a jsou dnes uzavřené. „I když voda ve školách nemusela způsobit výraznější škody, bude nutné prostory pečlivě uklidit a zabezpečit proti šíření nežádoucích látek, které s sebou bahno a jiné nečistoty mohly přinést. V jiných školách bylo zřízeno evakuační centrum. Proto jsme rozhodli o uzavření některých škol,“ uvedl primátor Opavy Tomáš Navrátil s tím, že město pořídilo jejich seznam. Jedná se o Vávrovice, Sadová, Mostní, Pekařská, Na Pastvisku, Šrámkova a Edvarda Beneše. Ochranova, a Nový Svět. Opava - kolega z práce udělal tohle odpoledne časosběr z okna.Asi kilometr zastavěné oblasti od řeky.Ten konec byl rychlý. 😢 https://t.co/0wgzrfWMzN Podle Povodí Odry a ČHMÚ je na řece Opavě v Opavě a na Odře v Ostravě-Svinově stále extrémní povodeň. Třetí povodňový stupeň platí v Moravskoslezském kraji na řece Sezině v Bravanticích na Novojičínsku, na Opavě v Krnově a v opavské části Držkovice, Krasovce v Branticích-Radimi na Bruntálsku, Odře v Bohumíně na Karvinsku a Polančici v ostravském obvodu Polanka nad Odrou. V kraji je zaplavena řada důležitých silnic: D1 v Ostravě nebo části Rudné ulice, která je jako silnice I/11 jednou z nejvyužívanějších. Nejezdí vlaky po hlavním železničním koridoru mezi Olomoucí, Přerovem a Ostravou nepojedou celý týden. Ve slezské Opavě je stále zatopeno množství silnic různých tříd. „Situace se na komunikacích mění každou chvíli, podle stavu opadání vody. Stále zatopeno je množství silnic různých tříd v Opavě. Pokud dojde ke zprůjezdnění komunikací, počítejte prosím s nánosy bahna a podobně, jízdu přizpůsobte stavu komunikace a svým schopnostem, opatrně,“ apelovala na řidiče mluvčí policie Soňa Štětínská. Povodňová vlna zcela zničila železniční trať z Opavy na Hlučínsko. „V momentě, kdy to podmínky dovolí, naši pracovníci začínají s kontrolami tratí. Prozatím počítáme s odstraňováním následků na zhruba týden, ale záleží na tom, co kolegové při kontrolách zjistí,“ komentoval mluvčí Správy železnic Dušan Gavenda. Ještě v pátek měla v opavském Kině Odboj v Kateřinkách koncert skupina Mucha. Nyní její zpěvačka Nikola Mucha uveřejnila na svém Facebooku fotky zatopeného kulturního centra. „Potřebujeme elektrocentrálu – nebo tip, jak rozchodit tu, která o půlnoci po rozklížení stolu spadla rovnou do vody a vyprostit se ji podařilo až za dvě minuty a bez šance nahodit,“ píší produkční klubu na sociálních sítích. „Bohužel bylo vytopeno skoro vše – i to, co se stěhovalo na pódium. Podařilo se nám díky čerpadlům a centrále zůstat o metr níže než voda venku, a pokud to bude vypadat stejně i za plátnem, filmová sbírka přežila,“ popsali. Utopen je podle produkčních zvukový aparát na koncerty, klavíry, veškeré náhradní díly na 35mm projektory, všechny 16mm projektory, sbírka vinylů, i když je dvakrát přesouvali na vyšší pozice. „Topící se centrála kabelem strhla i regál na kterém byly drahé věci nahoře, utopeno je 90 procent sbírky plakátů, všechen nábytek, historické obložení sálu plavalo po sále a pak už jen úprk. Jo a taky nemáme vůbec kotelnu a sklep,“ dodali.",
        "category": "Ostrava",
        "photos": 28,
        "date": "2024-09-16T10:06:00",
        "comments": 1
    },
    {
        "title": "O záplavách v Evropě píší i světová média. Viní z nich klimatické změny",
        "content": "Americká stanice CNN si všímá velmi vážné situace, která o víkendu panovala na severu Moravy a v české části Slezska. „Řeky se vylily z koryt v Polsku a České republice,“ uvedla stanice, která poukázala na situaci ve městě Krnov, který je z větší části zatopený. Nejvyšší stupeň varování před extrémními srážkami o víkendu panoval v Česku, Polsku, Německo, Rakousku a na Slovensku, dodala CNN. O dramatické situaci v obci Lipov na Hodonínsku informuje portál BBC News. „Bohužel nikdo neví, kdy voda opadne,“ řekl mu jeden z místních obyvatel Marek Joch, podle kterého je obec ze všech stran sevřená vodou. Server také připomíná, že v Česku se v souvislosti se záplavami pohřešují čtyři lidé. Záplavy způsobily i rozsáhlé problémy v místní a mezinárodní dopravě. „Pozastavena byla například železniční dopravu mezi Českou republikou a Polskem, zatímco čtyři linky vídeňského metra musely částečně přerušit provoz,“ píše francouzský deník Le Monde o některých komplikacích při cestování. Deník poukazuje i na velké škody hlášené z Polska či Rumunska. Mezinárodní média připomínají, že aktuální silné srážky ve střední Evropě způsobuje tlaková níže Boris. V nadměrných srážkách vidí „velmi jasný signál změn klimatu“ vědec z francouzské Národní rady pro vědecký výzkum (CNRS) Davide Faranda, kterého cituje deník Le Monde. BBC News poukazuje, že již v roce 2021 vědci varovali, že kvůli změnám klimatu mohou být mimořádně silné deště a další extrémní projevy v počasí v Evropě častější a vytrvalejší.",
        "category": "Zahraničí",
        "photos": 391,
        "date": "2024-09-16T10:56:00",
        "comments": 324
    },
    {
        "title": "Po velké vodě hezké počasí. Bude slunečno a 20 stupňů, hlásí předpověď",
        "content": "„Pondělní deště už nebudou tak vydatné jako v minulých dnech, ale vzhledem k plnému nasycení půdy budou generovat rychlejší odtok vody z krajiny, což platí i pro jiná místa v rámci republiky,“ uvedla meteoroložka Petra Sýkorová. K tomu dodává, že silná tlaková níže nad jihovýchodní a střední Evropou definitivně odezní v úterý, kdy velmi slabé srážky zasáhnou převážně jih Česka. Na zbytku území se už od úterka podle meteorologů ustálí převážně slunečné počasí. V pondělí tedy meteorologové očekávají převážně zataženo, na většině území déšť, který nabere na intenzitě na horách a na jihu Čech. Během dne bude podle Sýkorové srážek ubývat až dojde k částečné oblačnosti. Nejvyšší teploty v pondělí podle meteorologů dosáhnou 13 až 17 stupňů, přičemž v severní polovině Čech až 20 °C. Vítr povane mírný, přechodně až čerstvý severozápadní až severní vítr. V noci na úterý meteorologové predikují zataženo až oblačno, k ránu v severní části Čech až polojasno. Místy, zejména v jižní polovině území s občasným, na Šumavě i trvalým deštěm. Nejnižší noční teploty nepřekročí 14 stupňů. V úterý přes den počasí zůstane zatažené až oblačné, v severní polovině území se má podle meteorologů vyjasňovat až do večera. Nejvyšší teploty podle Sýkorové nepřesáhnou 20 stupňů. Ve středu meteorologové očekávají převážně polojasno, při zvětšené oblačnosti i ojedinělé přeháňky. Nejvyšší denní teploty se budou na teploměru pohybovat v rozmezí 20 až 24 stupňů. Ve čtvrtek meteorologové předpokládají značné polojasno. Brzy ráno se podle Sýkorové objeví také mlhy. Nejvyšší denní teploty vyšplhají až na 23 stupňů. V pátek podle meteorologů čekejme jasno až polojasno. Ráno se opět vyskytnou mlhy nebo nízká oblačnost. Teplotní maxima mají podle predikcí zůstat nejvýše na úrovni 23 stupňů. Vyhlídka počasí od soboty do pondělí: Bude jasno až polojasno. Ráno ojediněle mlhy nebo nízká oblačnost. Nejnižší noční teploty se udrží u 6 až 11 stupních. Naopak nejvyšší denní teploty se budou pohybovat okolo 23 stupňů.",
        "category": "Domácí",
        "photos": 12,
        "date": "2024-09-16T05:47:00+02:00",
        "comments": 3
    },
    {
        "title": "Povodně poškozují i plynovody a přípojky. Lidé hlásí mnohem víc úniků",
        "content": "Opustit místo úniku, nevracet se do něj, přivolat odborníky – tedy hasiče a plynaře – a vyčkat na jejich příjezd. To jsou doporučení, jak reagovat, narazíte-li na únik plynu. „Pokud člověk eviduje únik nebo poškozené plynárenské zařízení, může zavolat na pohotovostní linku 1239. Jakmile se někde úniky objeví, odstraňujeme je velmi rychle,“ říká Tomáš Pernis, mluvčí společnosti GasNet, největšího českého distributora plynu. „Nicméně v současnosti, při velkém množství incidentů, přijde například k jedné vytržené plynovodní přípojce dvacet hlášení včetně hasičů, policie. Je to dobře, jen proto prosíme o trpělivost,“ dodal. Firma E.ON, která zajišťuje rozvody v jižních Čechách, únik plynu v souvislosti s povodněmi zatím řešit nemusela. „Základním krokem je volat 1239. Poté okamžitě vyjíždí montér, aby zastavil hlavní uzávěr plynu, případně prověřil další možnosti,“ potvrzuje mluvčí E.ON Roman Šperňák. Na stejné číslo mohou volat i lidé, kterým plyn nejde. Někteří lidé v obcích s poškozeným potrubím uváděli, že plyn vypnout nelze. „Volal jsem odborníkovi přes plyn. Vypnout se to nesmí v celé obci, vůbec. Do trubek by se dostala voda a už by to nikdo nedostal ven. Zničil by se rozvod plynu,“ řekl fotoreportérovi MF DNES v neděli obyvatel Mikulovic na Jesenicku. S podobnými poruchami nicméně distribuční soustava počítá. „Síť je i na takovéto věci připravená. I kdyby do ní voda natekla, jsou technologické postupy, jak vodu z potrubí dostat. Lze ji například odčerpávat z nejnižších míst, protože soustava je vyspádovaná. Když voda zaplaví plynovod, neznamená to, že už by nikdy plyn netekl,“ ubezpečil mluvčí GasNetu. Lidé mohou k úniku plynu zavolat i hasiče, kteří se s plynaři spojí. „Do zemního plynu se přidává typický zápach, který jde víc cítit. Nejčastěji se jedná o sloučeniny síry. Dávají je tam právě proto, aby únik lidé poznali,“ přiblížil mluvčí hasičů Martin Kavka. Podle něj je důležité místo úniku opustit, nevracet se do něj a vyčkat příjezdu expertů.",
        "category": "Domácí",
        "photos": 391,
        "date": "2024-09-16T20:13:00+02:00",
        "comments": 0
    },
    {
        "title": "Část nemocnic je pod vodou, nebo fungují bez elektřiny, plynu či vody",
        "content": "Zavřené zatím zůstávají dvě menší nemocnice v Brně a Bohumíně, které o víkendu evakuovaly celkem přes 300 pacientů do okolních zařízení. „Bohumínská městská nemocnice je celá pod vodou a žene se na nás další záplavová vlna od Ostravy. Zatím vůbec netušíme, kdy bude možné nemocnici znovu otevřít,“ říká mluvčí bohumínské radnice Jana Končítková. Ani v Nemocnici Milosrdných bratří v Brně zatím nevědí, kdy opět zahájí provoz. „Teď u nás funguje jen porodnická ambulance, ale rodit tu ženy nemohou,“ říká mluvčí nemocnice Hana Šromová s tím, že o víkendu s pomocí hasičů rozvezli 184 hospitalizovaných pacientů do jiných zařízení v Brně, Boskovicích, Blansku, Tišnově, Letovicích, Ivančicích, Vyškově a Hustopečích. „Nejsme zaplavení, ale ohrožuje nás spodní voda, která by mohla způsobit výpadek elektrické energie. Proto tady nemohli zůstat a zatím nemůžeme přijímat žádné pacienty. Hasiči ale dělají, co mohou, aby se k nám voda nedostala,“ vysvětluje Šromová. Nemocnice v zaplavených městech Jeseník či Krnov sice fungují, ale kvůli výpadkům energií improvizují. V Jeseníku chyběly o víkendu elektřina, voda i plyn. Kromě plynu dodávky energií postupně vyřešili. „Situace v Nemocnici Agel Jeseník je stabilizovaná, ale zdravotníci se tam nyní zaměřují hlavně na ošetřování akutních případů. Omezili provoz ambulancí a odkladné operace. Mimo jiné proto, že řada zaměstnanců se do práce vůbec nedostala,“ popisuje mluvčí společnosti Agel Radka Miloševská. O víkendu podle ní nemocnice přijímala na lůžka i pacienty z terénu, kteří potřebují kyslík a doma se nemohli léčit kvůli výpadkům elektřiny. „Naopak dialyzovaným pacientům zajistila převoz do jiných zařízení. Jednak kvůli očekávaným výpadkům dodávek vody, ale i proto, že by je sanitky kvůli záplavám nemohly svážet do naší nemocnice,“ dodává mluvčí. Funguje také nemocnice v postiženém Krnově, ale situace v ní připomíná válečnou zónu. „Nejde elektřina ani voda z vodovodu. Pitnou vodu bereme z cisterny. Protože je zaplavený suterén, kde sídlí psychiatrická ambulance, transfuzní stanice, archiv či telefonní ústředna, nefungují tyto služby ani pevné linky. Časté jsou i výpadky signálu mobilních operátorů,“ líčí František Kuba, mluvčí nemocnice, která má 312 lůžek v Krnově a dalších 192 ve Dvorcích a Městě Albrechticích. Kvůli povodním se krnovská nemocnice snažila včas propustit všechny pacienty, kteří nepotřebovali akutní péči. Některé přesunuli do vyšších pater. Pro nejdůležitější zdravotnické přístroje a kuchyni teď zajišťují elektřinu nemocniční generátory. „Ale jen v omezené míře, takže nejezdí výtahy, nefungují počítače ani internet. Vše včetně jídla roznášíme do pater po schodech. Pacienti dostali teplé jídlo, ale bez polévky. Nemůžeme ani vystavovat e-recepty, vrátili jsme se k papíru a razítku,“ popisuje situaci František Kuba. Vody z cisterny potřebuje nemocnice hodně, komě jiného často i na zalévání toalet. Jen občas se totiž někde po kapkách naplní splachovací nádržky. „Problém je, že i když je ve městě rozmístěných několik cisteren, lidé se nemají jak dozvědět, kde stojí, a mnozí si proto chodí pro vodu do nemocnice,“ dodává mluvčí. Problémy řeší i mnoho dalších nemocnic, ať kvůli elektřině, vodě, která zaplavuje suterény, nebo zatéká dovnitř jinudy, či se teprve může rozlít z řek, ale také kvůli popadaným stromům nebo chybějící teplé vodě. „Celý víkend řešili pracovníci technického úseku zatékání vody do sklepních prostor. Do budov se dostala voda i přes střechu. Kvůli tomu jsme museli zavřít protialkoholní záchytnou stanici. Pravděpodobně ji otevřeme až příští týden,“ říká mluvčí Městské nemocnice Ostrava Andrea Vojkovská. Problémy s vodou řešila ostravská nemocnice i ve své lékárně, ale otevřela ji. Péče o pacienty tam funguje naplno, ale změnil se program naplánovaných operací. „Někteří pacienti zákrok odřekli, nebo se do nemocnice nedostali tak jako část zaměstnanců. Jiní zdravotníci zůstali déle a zastoupili je. Zaměstnancům jsme umožnili čerpat i neplacené jednodenní volno, aby mohli odstraňovat následky povodní ve svých domovech,“ dodává ředitel nemocnice Petr Uhlig. Problém s vodou měly i další nemocniční lékárny. Například v Krnově, kde ale zůstala otevřená i o víkendu jako jediná ve městě. Naopak ve Vojenské nemocnici Brno byla lékárna celé pondělní dopoledne zavřená a už od pátečního odpoledne do pondělních 18 hodin byl mimo provoz i urgentní příjem. „Protože hrozilo, že kvůli stoupající vodě přijdeme o elektřinu, nemohli jsme přijímat akutní pacienty a směřovali je do jiných nemocnic. Jelikož se situace významně zlepšila, umožnilo nám to urgent znovu otevřít,“ říká ředitel brněnské vojenské nemocnice Petr Král. Kvůli ohrožení vodou ale zůstává od víkendu jinde zavřená řada ordinací. Například v zaplavené Litovli, kde má pět ambulancí Nemocnice Agel Šternberk, obvolali zdravotníci pacienty, aby nechodili a nabídli jim akutní ošetření v nemocnici, nebo ordinovali na dálku. Další nemocnice přechodně zakázaly návštěvy do doby, než pomine nebezpečí záplav, což stále platí například v Uherském Hradišti. Nebo omezily plánované zákroky a odložily náročné akutní operace jako Vojenská nemocnice Olomouc. „Řeka bude kulminovat patrně až ve středu 18. září v časných ranních hodinách. I nadále budeme provádět plánované operační výkony, ale jen ty, u kterých se předpokládá, že nepovedou k následnému delšímu pobytu na jednotce intenzivní péče nebo na anesteziologicko-resuscitačním oddělení. Složitější plánované výkony budou o několik dnů odloženy, až do stabilizace nebo zlepšení povodňové situace,“ vysvětluje na webu olomoucké vojenské nemocnice její ředitel Martin Svoboda.",
        "category": "Domácí",
        "photos": 3,
        "date": "2024-09-16T18:57:00+02:00",
        "comments": 1
    },
    {
        "title": "Kde je armáda, když ji potřebujeme? ptají se lidé. Vojáci musí čekat na rozkaz",
        "content": "„V Přívoze nám tu praskla hráz. Je to tu vytopený a jsou tu skoro tři metry vody. Hlavní nádraží v Ostravě je také pod vodou. Na člunu tam jezdí hasiči a poslouchají, kdo kde pískne z okna. Místy to je až do prvního patra. Je to tu šílené a já se ptám, kde je armáda? Kde?“ ptá se rozzlobeně pan Jiří, který v oblasti bydlí a provozuje čerpací stanici. „To budeme čekat, jestli náhodou nebude potřeba? Kdyby tady teď bylo padesát frajerů na padesáti člunech, tak mají co dělat,“ dodává rozzlobeně zoufalý muž. „Dříve tu byla posádka Mikulovice. Když byla tehdy povodeň, tak velitel té posádky zařídil, že se okamžitě nasadila těžká technika. Ale ta posádka už tu teď není, a tak není záchrana žádná,“ stěžuje si pan Vladislav Gross, který v Mikulovicích žije. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Jedním dechem ale chválí obecní úřad a složky IZS. „Tam to funguje dobře. Ale týden dopředu se vědělo, že Jesenicko bude nejpostiženější, tak se divím, že armáda neposlala předběžně techniku, aby se mohlo do Mikulova a Jeseníku dojet alespoň z jedné strany. Teď už tady neprojedou,“ dodává Gross. Podobné hlasy zaznívají také z řady dalších zasažených oblastí. Lidé vidí vyčerpané hasiče, vojáky ale jen zřídka. Jejich nasazení však není tak jednoduché – jejich nasazení není možné bez předešlých pokynů či vyžádání lidí, kteří velí zásahům. „Vždy jsme v podřízenosti velitele zásahu. To jsou v případě povodní hasiči. Můžeme v menším rozsahu pomáhat lokálně hejtmanům, případně starostům. Ti z titulu své funkce o pomoc mohou požádat. Ale armáda nemůže nasadit techniku bez řízení a koordinace,“ uvedla pro iDNES.cz mluvčí armády plukovnice Magda Dvořáková. Zátor u Krnova, kde se lidé vrací a seznamují se situací, po té, co odpadla voda. (16. září 2024) „Armáda sice není hlavní složka integrovaného záchranného systému, ale jsme připraveni, tak jako vždycky, podle potřeby pomáhat jak občanům, tak samozřejmě především na vyžádání IZS a hasičského záchranného sboru,“ doplnil a potvrdil její slova také šéf armády generálporučík Karel Řehka. Vojáci ze 153. ženijního praporu s šesti nákladními vozidly T-815 drží aktuálně pohotovost v posádce Olomouc. Další vojáci byli nasazeni přímou cestou velitelů posádek. Na žádost starosty obce Libavá vojáci s T-815 zprůchodňovali průtok vody v obci a dále na žádost primátora Opavy další vojáci s T-810 z 53. pluku průzkumu a elektronického boje převáželi materiál do provizorního ubytování pro evakuované osoby. „Dva vrtulníky si vyžádal IZS, dva na žádost hejtmana z Moravskoslezského kraje a zbylé dva hejtmanem Olomouckého kraje. Všechny plní své úkoly podle pokynů hasičů,“ uvedla ministryně obrany Jana Černochová s tím, že vrtulníky mají potřebné vybavení pro plnění vyprošťovacích a záchranných úkolů i v noci. „Další požadavky ze strany hasičů nebo hejtmanů armáda neobdržela. Je však připravena na další pomoc. Armádní vrtulníky mají potřebné vybavení pro plnění vyprošťovacích a záchranných úkolů i v noci,“ dodala Dvořáková. Podle resortu obrany jsou připraveni poskytnout pomoc i vojenské podniky. „Kromě vojáků jsou s následky extrémně silných dešťů připraveny pomoci i naše státní podniky a příspěvkové organizace,“ uvedl mluvčí obrany Karel Čapek.",
        "category": "Domácí",
        "photos": 15,
        "date": "2024-09-16T18:35:00+02:00",
        "comments": 350
    },
    {
        "title": "Hrozilo, že se pustí a stáhne nás s sebou, líčí strážníci záchranu muže z řeky",
        "content": "Krátce poté, co dvojice strážníků dorazila v neděli podvečer na hlídku k rozvodněné Svitavě na Mlýnské nábřeží v brněnských Obřanech, upozornili je lidé ze druhého břehu na muže uvězněného v proudu. „Řekli nám, že zhruba 500 metrů od nás je muž volající o pomoc. Okamžitě jsme se tam s kolegou vydali. V autě máme záchranné lano přesně pro tyhle případy, tak jsme ho vzali a běželi tam. Bylo to asi 300 metrů po souši, zbytek už byl zaplavený vodou. Pořád jsme se drželi u kraje, abychom se mohli jistit třeba o plot nebo křoví,“ popisuje strážník Daniel Hrubý. Šestačtyřicetiletý muž se držel stromu asi deset metrů od břehu. Podle strážníků mohl být ve vodě už déle než patnáct minut, než se o něm dozvěděli. „Předešli jsme ho, abychom byli trochu před ním, lano jsme uvázali kolem betonového sloupu. Kolega lano ještě jistil a já jsem šel do vody. Jakmile jsem se k muži dostal, tak už byl podchlazený a ani psychika už nebyla v dobré kondici. Myslel na to, že je promrzlý, že se neudrží a utopí se,“ přibližuje Hrubý. Vyčerpaného muže tak přivázal ke stromu, aby zajistil jeho bezpečí a zabránil tomu, aby ho odnesl proud. Strážníci ovšem věděli, že záchranu sami neprovedou. Naštěstí se na místě objevila i druhá hlídka, která zavolala hasiče. „Přijeli asi do sedmi minut, byli vybaveni záchranářskými obleky. Muže si od nás přebrali a bezpečně ho dopravili na souš,“ líčí vedoucí pořádkové jednotky Petr Čermák. Zachráněný muž byl poté převezen do Fakultní nemocnice u svaté Anny v Brně. „Nebyl schopný nám sdělit podrobnosti, ale říkal, že šel za kamarádem a utrhl se pod ním svah. Chvilku se plácal ve vodě a pak se chytil stromu, ke kterému ho donesl proud,“ odhaluje Čermák. Pro oba strážníky šlo o první případ, kdy zachraňovali něčí život ve vodě. Čermák přitom předtím sloužil deset let u poříční policie. „Bylo to poprvé a snad i naposledy v takhle silném proudu. Do vody jsem šel s jediným úkolem, a to zachránit život. Po celé akci jsem měl pocit euforie, že se nám to povedlo. Když jsme viděli, jak muži dochází síly, hrozilo, že se pustí a stáhne nás s sebou, nebo se to s námi utrhne. Ale podařilo se to, měli jsme všichni štěstí,“ svěřuje se Hrubý. Pro Čermáka šlo už o druhý hrdinský kousek. Před šesti lety spolu s manželkou během nákupu odzbrojil muže, který se s revolverem chystal přepadnout prodavačku.",
        "category": "Brno",
        "photos": 27,
        "date": "2024-09-16T11:36:00",
        "comments": 5
    },
    {
        "title": "Povodně uzavřely stovky škol, učitelky místo výuky zápolí s vodou a bahnem",
        "content": "„Je zavřeno, děti jsou doma. Nemáme elektřinu, teplo, jídlo nemůžeme uvařit. A my uklízíme,“ přiblížily učitelky mateřské školy Šrámkova v Opavě, které včera neváhaly přijít likvidovat škody, které u nich napáchala povodeň. Bahno, jež po záplavě zůstalo, odklízejí pomocí hrabel na sníh. Jen venku jich pracuje v plném nasazení pět. A u branky se zastavují další pomocnice. Učitelky čekají na čerpadla, generátory elektřiny a aktuálně hlavně na gumové rukavice. „Ale už to řešíme s krizovým štábem. Pak budou potřeba ještě kontejnery, aby to bahno bylo kam dávat,“ popisují pedagožky, co je v následujících hodinách čeká. Školka se nachází v evakuačním pásmu Opavy a během neděle ji zatopila stoletá voda. „Byli jsme nuceni zavřít osm mateřských škol a šest základních škol. Nyní již intenzivně pracujeme na tom, abychom zmapovali detailně, co je potřeba proto, abychom je mohli případně částečně zprovoznit, největší problém nám dělá elektřina,“ uvedl náměstek primátora Opavy Michal Kokošek. Části města stále zůstávají bez proudu. Zasaženo bylo i Mendlovo gymnázium v Opavě. Voda se dostala do suterénu. Bahno musí odklízet ze šaten i skladů jídelny. Do uklízení se zapojili zaměstnanci školy. Kuchařky tak místo chystání obědů uklízejí. „Když jsme zjistili, že voda je i u nás, šli jsme do školy a celý den uklízíme. Bylo tu deset centimetrů vody, naštěstí jsme suché a trvanlivé potraviny jsme měli v regálech ve vyšších policích. Ale bude ještě trvat, než dostaneme všechno bahno pryč. Pak musíme vytřít na čisto a všechno dezinfikovat. A pak znovu,“ popsala pro MF DNES vedoucí tamní školní jídelny Jana Wronová s tím, že pomoci se rozhodli i studenti, jako dobrovolníci. ŘEDITELSKÉ VOLNO může ho vyhlásit ředitel školy ze závažných důvodů maximálně 5 dní ve školním roce lze využít i pro část tříd DISTANČNÍ VÝUKA pouze na základě vyhlášení krizového opatření vztahuje se pouze na kraje, kde je vyhlášek stav nebezpečí lze využít i pro část tříd ZMĚNA ORGANIZACE ŠKOLNÍHO ROKU přerušení výuky v situacích, kdy ze závažných důvodů není možné ji zajistit lze využít i pro část tříd Musí rozhodnout MŠMT na základě žádosti KONZULTACE MŠMT 234 811 508, 234 811 343, 234 811 304 Ředitelé škol zatím na pondělí využívají podle ministerstva školství převážně ředitelská volna. „To mohou ředitelé vyhlásit bez jakéhokoliv povolení, je to na nich. Na jeden školní rok takových dní mají ředitelé k dispozici pět,“ přiblížila MF DNES mluvčí resortu Tereza Fojtová. Další možností, kterou ředitelé škol mají, je přerušení výuky. To lze udělat z mimořádných a závažných důvodů. Je pro to ale nutné dostat povolení od ministerstva školství. Během pondělí dostalo ministerstvo zatím desítku žádostí z Moravskoslezského kraje a zrhuba stejný počet z kraje Olomouckého. „Změnu harmonogramu školního roku budou podle nás žádat školy, které budou potřebovat rekonstrukci, obnovu a tak dál, až v dalších dnech. Není to pochopitelně priorita, určitě nepředpokládáme, že první, co ředitelé a učitelé po příchodu do školy po takové katastrofě udělají, bude to, že začnou řešit nějaké žádosti. Nicméně jsme na ně připravení a čekáme, že přijdou právě až během příštích dní,“ doplnila Fojtová. Odhadem zůstávají zavřené stovky škol. V jednom z nejpostiženějších krajů – Moravskoslezském, zůstaly školy zcela uzavřeny ve městech Bohumín, ve zmíněné Opavě či Krnově na Bruntálsku, které povodně výrazně postihly. „V Bohumíně mají všechny školy ředitelské volno na dva dny. Bohumín je z 80 procent pod vodou, bez elektřiny a ve vyšších patrech i bez vody a tepla, s výpadky signálu, je problém s informacemi, hasiči a policie jezdí s tlampači,“ přiblížila maminka Radka Glacois, jejíž dcera je žákyní jedné z nich. Podle hejtmana Josefa Bělici (ANO) kraj vyčlení školy a školky, které budou mít povinnost přijímat třeba děti záchranářů nebo i povodněmi postižených občanů. Na Jesenicku uzavřel Olomoucký kraj sedm středních a speciálních škol, které zřizuje, a to do konce tohoto týdne. Město Litovel na Olomoucku zůstalo uzavřeno celé, a to včetně škol. Ani základní škola v Hanušovicích na Šumpersku nefunguje. V ní bylo původně zřízené evakuační centrum, nevyhnula se ale záplavě. Podle ředitele je podmáčená tělocvična, zaplavené jsou šatny, stejně tak jídelna. „Přišla tak obrovská vlna během patnácti minut, že to byla apokalypsa, kterou ani nikdo nepředpokládal. Vlna nám zlikvidovala dvě třetiny města,“ popsal starosta Hanušovic Marek Kostka. Ve Zlínském kraji mělo v pondělí ředitelské volno osm středních škol. Na povodně reagují také vysoké školy, některé zahájí akademický rok později. Povodně si vyžádaly zrušení úvodního týdne výuky například na Masarykově univerzitě v Brně. „Informace z Bezpečnostního a krizového výboru Masarykovy univerzity uvádí, že dopravní dostupnost zejména z oblasti severní a střední Moravy je složitá. Spousta lidí má teď úplně jiné starosti, potýkají se s následky záplav. Podobná doporučení ostatně přicházejí také z ministerských míst.“ uvedl ke zrušení úvodního týdne výuky rektor Masarykovy univerzity Martin Bareš. Na části vysokých škol má zítra začít semestr. Rozhodnutí rektorů či děkanů o posunutí začátku výuky považuji za moudré nejen s ohledem na studenty přímo zasažené povodněmi, ale také s ohledem na dopravní komplikace, které lze počátkem týdne očekávat v řadě regionů. Situaci… https://t.co/m33TONud7P Studenti jsou mimo koleje. „Extrémní srážky způsobily zatékání do pokojů na kolejích Vinařská, kde byly nedávno dokončeny opravy po jarním krupobití, střechy byly nově rekonstruovány, bohužel v některých místech opět došlo k zatečení a museli jsme zhruba deset pokojů vystěhovat,“ doplnila kvestorka Masarykovy univerzity Marta Valešová s dodatkem, že zastavení příjezdu studentů na koleje trvá až do odvolání. V Olomouci začínají později některé fakulty. „Od děkanů mám v tuto chvíli informaci, že začátek semestru bude zatím probíhat podle původního harmonogramu akademického roku. Výjimkou je pouze Fakulta zdravotnických věd Univerzity Palackého, která výuku v pondělí a úterý 16. a 17. září zrušila s ohledem na komplikace, které povodeň přináší, a organizace výuky by vzhledem k situaci některých studentů i pedagogů byla v prvních dnech značně složitá,“ objasnil rektor univerzity Martin Procházka. Výuka se posune také v Opavě. „Rektor Slezské univerzity Tomáš Gongol je v kontaktu s primátorem města Opavy, jež v tuto chvíli realizuje evakuační plány a připravuje další postup. Ve městě je k dispozici mimo jiné náhradní ubytování v tělocvičnách. Ačkoli ubytovací kapacita našich opavských kolejí je naplněna našimi studenty, Slezská univerzita je v případě potřeby připravena pomoci a vynasnaží se uvolnit co nejvíce prostoru pro občany, kteří se v důsledku rozvodnění řeky Opavy ocitli bez přístřeší,“ říká mluvčí Gordana Raková s tím, že třeba Fyzikální ústav zahájí výuku nejdřív 30. září.",
        "category": "Domácí",
        "photos": 12,
        "date": "2024-09-16T16:22:00+02:00",
        "comments": 0
    },
    {
        "title": "Voda zase přišla ze stejného místa, zlobí obyvatelku mezera v ochraně Litovle",
        "content": "„Samozřejmě jsme měli s předstihem všechny informace, takže jsme byli na celou situaci relativně připravení. Jenže stejně se klepete, protože nevíte, jak vysoko voda nakonec vystoupá. Ale nikdo tady nevěřil, že by to mohlo být horší než v roce 1997, větší hrůzu jsme si neuměli představit,“ svěřuje se Frištenská. Situaci v noci sledovala přes internet, hlídala zprávy i stav vody na měřidle v Moravičanech, které slouží Litovli jako hlavní předpověď. Nad ránem ovšem přestala jít elektřina i veškeré sítě, Litovel se začala plnit vodou a byla odříznutá od okolního světa. „Nic nefungovalo. Starosta hlásil, že osmdesát procent města je pod vodou, v tom se určitě nemýlil. Pozitivní však je, že se voda nedostala tak vysoko, jak jsme čekali, zvládli jsme to relativně dobře,“ hodnotí obyvatelka Litovle. Ta má stejně jako další obyvatelé Frištenského ulice – nesoucí jméno slavného zápasníka, jehož je praneteří – zaplavený sklep, garáže i zahradu, do obytné části se jí však voda nedostala. „Vše jsme si stihli včas zabezpečit, hlavně slabá a níže položená místa, kudy si voda může najít cestu. Každý tady ze záplavové oblasti dobře ví, která to jsou, už jsme to zažili. Všude tam jsme naskládali pytle s pískem, jichž jsme měli dostatek,“ popisuje žena, jež chválí, že lidem byly na řadě míst k dispozici desítky tun písku a měli tak dostatek materiálu na zabezpečení příbytků. „To jsme tehdy v roce 1997 vůbec neměli. Také informovanost teď byla díky moderním technologiím a pokroku mnohem lepší,“ míní. Jenže vidí i slabiny. Například to, že se do Litovle voda dostala ze stejného místa jako při zmíněných katastrofálních povodních. „Tehdy nás zaplavila přívalová vlna, která šla přes železniční stanici Litovel-předměstí, a ze stejného místa šla voda i tentokrát. Všichni jsme tu naštvaní a ptáme se, jestli s tím nešlo udělat,“ sdělila Frištenská. „Dělala se protipovodňová opatření, která hodně pomohla, hlavní tok Moravy přívaly perfektně odtáhl. Ale toto místo v naší předměstské části Litovle zůstalo nezabezpečené, přitom by nějaké valy nebo protipovodňové zábrany mohly určitě pomoci,“ je přesvědčená. „Uvidíme, jaké se budou podnikat další kroky, ale tohle jsem cítila jako jednoznačnou slabinu. Že jsme se nepoučili a voda přišla ze stejného směru a místa jako před lety,“ uzavírá, zatímco hladina vody ve městě v pondělí odpoledne konečně pozvolna klesá. Bezesnou noc zažila rovněž sedmaosmdesátiletá Jana Buchtová. Opakovaně chodila kontrolovat sklep, a když se jí konečně podařilo usnout, probudil ji hrozný hluk. Neváhala, zavolala na krizovou linku a brzy jí na pomoc přišli hasiči. Zbytek noci strávila na lehátku v evakuačním centru, ve které se proměnila litovelská sokolovna. Jana Buchtová je jednou z těch, jimž v Litovli voda zaplavila domovy. Nechala se proto odvézt do evakuačního centra v místní sokolovně. V pondělí ve skoro prázdné hale seniorka seděla na židli s rukama v klíně. „Když jsem byla mladá, chodila jsem sem cvičit, ještě si pamatuji, jak jsme se tu houpali na kruzích. Copak by mne napadlo, že tu teď takhle strávím noc? Je to hrozné neštěstí,“ říká smutně. Do Litovle se přestěhovala s manželem, v šedesátých letech si tam rodina postavila dům. „Bydleli jsme jinde, s rodiči. Kdybychom s nimi bývali zůstali, nemuseli jsme mít pořád strach z povodní. To nebyl jen rok 1997, ale i předtím a mnohokrát potom. Vždyť už i letos jsme jednou vodu ve sklepě měli,“ popisuje žena. Příští týden bude slavit osmaosmdesáté narozeniny. „Chtěla bych už být doma, žiju už sice sama, ale nevím, jestli to půjde. Vůbec nevím, jak to tam teď může vypadat. Určitě je vody plný sklep, ten byl zničený ještě z roku 1997. Jak to teď dám dohromady, to nevím. Po tolika událostech už mi dochází síly,“ říká a kroutí hlavou. „Myslím, že jsme udělali chybu, dnes už bych tu rozhodně nebydlela. Řekli nám, že je to volný pozemek, ale nikdo nás tehdy neupozornil, jak moc voda stoupá. Ani místní nám to neřekli. Teprve až v roce 1997, když jsem viděla, jak se voda valí a hledá si cestu všude, kde může, zažili jsme, jakou má sílu,“ popisuje. „Tentokrát to bylo také hrozné, navíc rychlé. Slyšela jsem výstrahu, proto jsem se pořád chodila dívat do sklepa i do zahrady, do půlnoci to bylo dobré, i sklep zůstával suchý. Pak se ale přivalil obrovský proud vody, tak rychle, jako kdyby ho někdo k nám do zahrady čerpal,“ přibližuje. V evakuačním centru seniorka čeká na rodinu, která ji převeze do náhradního bydlení. „Moc bych si přála, abych se mohla vrátit, doma mám i invalidní vozík, protože už se hůř pohybuji a síly mi dochází. Jen doufám, že se s ním nic nestalo,“ obává se Buchtová. Pro Veroniku Stejskalovou a její rodinu byla víkendová pohroma v Litovli první povodní. „Bydlíme tu s přítelem a dcerami deset let, takže předchozí velké vody jsme nezažili. Byla to taková premiéra, naštěstí ne tak hrozná, jak jsme očekávali,“ hodnotí. Podle ní se podobná situace dala očekávat, vzhledem k tomu že Litovel obklopují vodní toky. „Bylo to opravdu přesně tak, jak předpovídali. I z města říkali, že to začne o půlnoci. Máme výhled na kruhový objezd, takže jsme viděli, jak lidé stojí na ulici a čekají, co přijde. Nejdřív začal na silnici jen malý potůček. Pak jsme jen viděli, jak lidé couvají o krok zpátky, pak o další a pak se běželi postupně schovat,“ popisuje žena. „Měli jsme štěstí, že se nám voda dostala do garáže a na dvůr, ale do obytné části naštěstí ne. Sledovali jsme předpovědi s velkým očekáváním už od čtvrtka. Pro jistotu jsme všechno zabezpečili,“ zmiňuje Stejskalová. Podle místních si velký obdiv zaslouží záchranné složky, které se do Litovle okamžitě sjely. „Děsivé bylo vidět velkou kolonu blikajících aut, byli tam hasiči, policisté, měli i čluny. To člověku na klidu nepřidá. Největší strach jsme měli z toho, že se budeme muset evakuovat někam pryč, ale naštěstí to pro nás nebylo tak zlé. Máme totiž pět psů, už jsme plánovali, že je dáme na půdu pod střechu, když bude nejhůř,“ líčí žena. Jinak ale rodina situaci zvládla dobře. „Dcery z toho měly dokonce srandu. Pořád vyhlížely, co se venku děje, na vodu se těšily skoro jako v zimě na sníh. Ráno hned vyběhly k oknu a volaly, ať se jdu podívat,“ uzavírá s úsměvem Stejskalová. Azyl v evakuačním centru vyhledala také rodina v nelehké situaci. Kromě dvou malých dětí skončili na provizorním lehátku i její dva chronicky nemocní členové. „Opravovali jsme dům, aby měl dvě části a byl dvougenerační. Tu první půlku jsme dokončili nedávno, teď bude úplně zničená. Ráno tam byl nejmíň metr vody,“ popisuje Renata Gáborová z litovelské místní části Rozvadovice. Renata Gáborová je jednou z těch, jimž v Litovli voda zaplavila domovy. Azyl našla se zbytkem rodiny v evakuačním centru v místní sokolovně. Do záchranného centra se dostali v pondělí v devět hodin dopoledne. „Včera to v Rozvadovicích bylo ještě dobré, ale ráno už to byla katastrofa. Sousedi vedle nebyli tak zasažení jako my, ale k nám hrkla voda z pole. Ráda bych se šla podívat, jak to doma vypadá, jenže to zatím nejde. Vůbec si nechci ani domýšlet, jak to tam musí vypadat, všechno bude určitě zničené,“ říká s povzdechem Gáborová. Zázemí je pro všechny ubytované jen dočasné, brzy se opět přestěhují jinam. S sebou mají jen minimum věcí. „Je to tu tedy hrozné, je tu zima, není to úplně vhodné pro děti. Doufáme, že se brzo dostaneme jinam a že se situace vyřeší. Děti jsou astmatici, takže když nám řeknou kam jít, budeme rádi, klidně si to i zaplatíme, hlavně abychom byli v teple a v bezpečí,“ stýská si devětatřicetiletá žena, která je pěstounkou dvou malých dětí. „Vzala jsem nějakou vodu, jídlo, věci pro děti. Staráme se o dva nemohoucí příbuzné, jsou na tom špatně. Jsou ležáci. Hasiči nám moc pomohli, odnesli je na takových plachtách a skončili jsme tady. Paní už odsud odvezli do nemocnice sanitkou, měla horečky nemohla tu být,“ popsala žena. Během rozhovoru hasiči připravili vybavení a z evakuačního centra odvezli ještě další dva imobilní lidi. Zamíří do nemocnic, kde se o ně postarají zdravotníci. Evakuační centrum se tak kolem druhé hodiny odpoledne začalo pomalu vyprazdňovat. Zůstalo tam jen několik lehátek s nepoužitým ložním prádlem.",
        "category": "Olomouc",
        "photos": 49,
        "date": "2024-09-16T13:34:06",
        "comments": 12
    },
    {
        "title": "Do Sněmovny by pronikli vedle Přísahy i Motoristé, ukazuje nový volební model",
        "content": "V září by se tak podle tohoto modelu do Sněmovny dostalo sedm politických uskupení. Zisky ANO za poslední tři měsíce mírně rostou, podle srpnového modelu by hnutí získalo 29,3 procenta hlasů, v září téměř o tři body více. Podle zářijového modelu by mohlo ANO spolu s Motoristy a Přísahou vytvořit v dolní komoře většinu se 109 mandáty, uvedli autoři průzkumu. V porovnání s výsledky srpnového modelu NMS Market Research ztratila o tři body ODS, v srpnu by ji volilo 14,3 procenta lidí. Třetí by se na začátku září ve volbách do Sněmovny umístilo hnutí STAN se stabilním ziskem 9,2 procenta. Čtvrtí by byli Piráti se 7,8 procenta hlasů, následovala by SPD se 7,7 procenta. Do Sněmovny by se s 5,5 procenty hlasů dostali i Motoristé sobě, poprvé od začátku jejich měření. Přísaha by získala 5,2 procenta. „Podpora strany v porovnání se srpnem mírně vzrostla. S přihlédnutím k intervalu spolehlivosti by však obě strany, Motoristé sobě a Přísaha, neměly vstup do Poslanecké sněmovny jistý,“ uvedla agentura. Ve volbách by v září neuspěli komunisté ani TOP 09, obě strany by získaly 4,5 procent hlasů. „Přestože by se podle výsledku volebního modelu do Poslanecké sněmovny v září nedostaly, jistou šanci na vstup do dolní komory Parlamentu by s ohledem na interval spolehlivosti s horní hranicí šest procent měly,“ dodala agentura. Sociální demokraté (SOCDEM) by dostali hlasy 2,5 procenta voličů. Svobodným model přisuzuje zisk 2,3 procenta a Zeleným 2,2 procenta. Zisk lidovců, které by si v srpnu vybralo 2,4 procenta voličů, zářijový model neobsahuje. Data pro volební model sbírala agentura NMS Market Research od 3. do 10. září. Do průzkumu se zapojilo 1297 respondentů. Sběr dat agentura udělala online v Českém národním panelu. Vzorek je reprezentativní pro populaci ve věku od 18 let výš.",
        "category": "Volby",
        "photos": 8,
        "date": "2024-09-16T15:16:00+02:00",
        "comments": 282
    },
    {
        "title": "Třetí den povodní: Záplavy mají první oběti, v Ostravě se protrhla hráz",
        "content": "Katastrofální záplavy v Česku mají další potvrzené oběti. „Jeden muž byl v bytě, který byl zcela zatopen. Když opadla voda, tak byla nalezena mrtvola tohoto muže, a jeden muž byl nalezen v místním potoce. Dvě osoby jsou pořád ještě pohřešovány, zatím jsme je nenašli, takže můžeme předpokládat cokoli,“ uvedl policejní ředitel Moravskoslezského kraje Tomáš Kužel. Policie eviduje celkem osm pohřešovaných, mezi nimi i tříčlennou posádku vozu, který v sobotu spadl do vody na Jesenicku. Tam záplavy způsobily škody nejméně za desítky mil. Kč. Voda zničila silnice, mosty, ulice i nemovitosti. Demoliční výměr čeká prvních 20 domů. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Před 15. hodinou platil některý z povodňových stupňů na 194 místech. Poprvé od soboty klesl počet pod dvě stovky. Odpoledne navíc poklesla hladina na řece Opavě v Děhylově, nikde v Česku tak již neplatí extrémní ohrožení. Energetici odpoledne snížili počet domácností bez elektřiny na 82 tisíc z ranních 118 tisíc. Nejhorší situace zůstává v Moravskoslezském a Olomouckém kraji. V neděli večer bylo bez proudu zhruba 135 tisíc míst, přesto některá v noci přibyla. Distributor EG.D. na svém distribučním území eviduje přibližně 5 000 domácností bez dodávek elektřiny. „Od rána se nám dařilo poruchy opravovat a obnovovat dodávku elektrické energie, nicméně před polednem začaly poruchy hlavně na východě našeho distribučního území přibývat a to zejména ve Zlínském kraji a v Jihomoravském kraji. Nejlepší situace je v Jihočeském kraji, kde je aktuálně bez dodávek jen zhruba 100 zákazníků,“ uvedl v pondělí po poledni mluvčí společnosti Roman Šperňák. S ohledem na velké množství poruch tak zůstává v platnosti kalamitní stav, který v neděli vyhlásila energetická skupina ČEZ v sedmi okresech Moravskoslezského a Olomouckého kraje. Firma E.ON má nadále kalamitní stav v Jihomoravském a Zlínském kraji, Kraji Vysočina a na Prostějovsku v Olomouckém kraji. Problémy mají také mobilní operátoři. Nadále mají nejvíce výpadků na Jesenicku a Ostravsku, kde se zatím nemohou dostat k některým vysílačům, aby pro ně zajistili náhradní napájení elektřinou. Na severu a jihu Čech je signál s drobnými výjimkami dostupný. Na Moravě operátoři rozmístili desítky dieselových agregátů, pomáhají jim v tom hasiči. Ke generátoru u vysílače pokrývajícího zaplavený Krnov palivo dopravil vrtulník. „Bohužel aktuální situace technikům neumožňuje přístup k některým vysílačům. Je to životu nebezpečné a řešíme možnosti přístupu s IZS. V tento moment je kvůli přerušení dodávek elektrického proudu významná část signálu na Moravě zajištěna pouze z náhradních zdrojů energie,“ řekla mluvčí T-Mobilu Patricie Šedivá. Omezení provozu na železnici z důvodu povodní se k 16:30 týkalo přibližně 15 procent pravidelně vypravovaných vlaků Českých drah. Nejkritičtější je situace v Moravskoslezském a Olomouckém kraji. Ráno bylo mimo provoz asi osm desítek železničních úseků. Škody na infrastruktuře budou podle předběžných odhadů ve stovkách milionů korun. „Nejvážnější situace je v Moravskoslezském kraji, a to zejména na Ostravsku a Opavsku, v Olomouckém kraji pak v podhůří Jeseníků. Nejezdí se také v dalších horských a podhorských oblastech prakticky napříč celou republikou,“ uvedla Správa železnic. V některých případech jsou tratě uzavřené preventivně. Pro dopravu znamená největší komplikaci zastavení provozu na koridorovém úseku od Hranic na Moravě přes Ostravu a Bohumín na hranici s Polskem. Nejen zde zatím není možné určit, kdy se provoz obnoví, uvedla Správa železnic. „U zaplavených úseků bude třeba počkat, až opadne voda, poté je důkladně zkontrolovat a pak případně přistoupit k opravám. To vše potrvá minimálně několik dní,“ píše se v tiskové zprávě. Drážní hasiči se od pátku v souvislosti s povodněmi zabývali téměř 280 událostmi. Odstraňovali spadlé stromy, čistili ucpané propustky či odčerpávali vodu ze zatopených stanic. V některých případech byly zásahy preventivní kvůli tomu, aby se předešlo větším škodám. O víkendu také pomáhali při záchranných a evakuačních pracích, zejména v Opavě a Krnově. Přesunuly se tam některé jednotky z Brna, Českých Budějovic či Nymburku. Pokud by byla postavena přehrada v Nových Heřminovech na Bruntálsku, s ohledem na už vybudovaná protipovodňová opatření by ochránila Krnov i Opavu. Škody by v žádném případě nebyly takové, jaké jsou po záplavách dnes. Po pondělním jednání Ústřední povodňové komise to na briefingu řekl ministr zemědělství Marek Výborný. Po jednání s prezidentem Petrem Pavlem se podobně vyjádřil ministr financí Zbyněk Stanjura, dřívější dlouholetý opavský primátor a moravskoslezský zastupitel. Označil za selhání, že přehrada není postavena. Ivo Dokoupil z Hnutí Duha Jeseníky dnes řekl, že přehrada by vodu jen pozdržela a ostatní protipovodňová opatření v regionu nejsou ani po desítkách let hotová. Aktuálně ze zatopeného Krnova (16. září 2024) Na snímku opadající voda v Opavě. Sídliště Kateřinky. (16. září 2024) Obě města v neděli zasáhla povodeň a zatopila rozsáhlá území. Proti přehradě dlouhodobě vystupuje právě Hnutí Duha Jeseníky, se stavbou nesouhlasí ani obec Nové Heřminovy, která by měla být v souvislosti se stavbou přehrady částečně zatopena. Pokud by bylo vodní dílo Nové Heřminovy postaveno, povodí Odry a města Krnov a Opava by podle Výborného nezasáhla stoletá, ale pouze pětiletá povodeň. „Krnov v neděli kulminoval na 250 kubických metrech za sekundu, pokud by bylo dílo Heřminovy postaveno, bylo by to pouze 150 kubíků za sekundu,“ uvedl Výborný. V Opavě by byl v případě, že by bylo možné využít zadržení vody přehradou, podle ministra maximální průtok 330 krychlových metrů za sekundu. Průtok tam v neděli dosáhl 643 metrů krychlových za sekundu. Do Litovle na Olomoucku v neděli večer dorazila očekávaná záplavová vlna. Voda z řeky Moravy v desetitisícovém městě zalila několik ulic a ani ráno neubývala. Město je zcela uzavřené, podle starosty voda zaplavila zhruba 80 procent území. Situaci zhoršují také výpadky operátorů a proudu. Voda začala pozvolna klesat kolem pondělního poledne. Podle starosty Viktora Kohouta nastávají komplikace s informováním veřejnosti. „Náš slogan Město, které objímá voda, se v praxi nyní činí,“ řekl starosta. V zatopené Litovli neteče podle radnice ani pitná voda. Na opravě se pracuje. Rovněž má výpadky krizová telefonní linka, uvedlo město. Situace u soutoku Odry s Opavou je velmi vážná až kritická. „Ostrava má pátou řeku, hráz Odry o délce asi padesát metrů a hloubce metr až dva je protržená, řešíme nyní její utěsnění. Voda proudí směrem na chemické závody, koksovnu a do obvodů Moravská Ostrava a Přívoz, zasažena bude asi i Nová Ves,“ uvedl náměstek ostravského primátora Aleš Boháč a velikost nové řeky přirovnal k toku Lučiny mezi Havřovem a Ostravou. „Nyní akutně řešíme, jak průrvu zaplnit, přijedou tady jeřáby a další těžká technika,“ doplnil náměstek. Krizový štáb města Ostravy a záchranáři řeší situaci poškození hráze v délce asi 50 metrů na soutoku Odry a Opavy, kde dochází k zaplavení přilehlých území. „Kvalifikovaný odhad evakuovaných osob na území města Ostravy k pondělnímu ránu asi 2 500 osob, z toho zhruba 300 lidí využilo služeb evakuačního centra Ostravy,“ uvedla mluvčí Ostravy Gabriela Pokorná. Z Ostravy-Přívozu hasiči během pondělí zachránili 530 lidí včetně dětí. Na místě pomáhaly čluny i vrtulník. Lokalita se nyní už jen monitoruje. „Řešení situace má nejvyšší prioritu, abychom utěsnili poškozené části hráze a zamezili tak dalšímu přívalu vody do ohrožených území a eliminovali případné další evakuace. Složky IZS jsou vybaveny nejlepší technikou, k dispozici je i vrtulník. Apeluji na obyvatele, aby dbali pokynů složek IZS, aby zvážili nutnost individuálního cestování do města, doprava v Ostravě je omezena množstvím uzavírek, a to i na klíčových dopravních tepnách,“ uvedl primátor Jan Dohnal. Moravskoslezští policisté zaznamenali první případ pokusu o rabování. Obětí byla soukromá firma. Policie zatím nechce říct zda viníka či viníky dopadla. V pondělí to řekla mluvčí moravskoslezské policie Soňa Štětínská. Hejtman Josef Bělica (ANO) počínání označil za hyenismus a vyzval obyvatele, aby se k sobě chovali ohleduplně. Kvůli povodním musely být v regionu evakuovány tisíce lidí, kterým voda zaplavila domovy a pod vodou je i množství provozoven. V neděli večer ukončili hasiči záchranné práce na Jesenicku. Zachránili 230 lidí, evakuovali jich 2 000, asi 350 z nich využilo nouzového ubytování. Nasazeny byly stovky hasičů a policistů. Od soboty do pondělního rána v kraji evidovali 1 750 událostí, řekla mluvčí hasičů Lucie Balážová. Hasiči při záchranný akcích v tomto horském okrese využívali čluny i vrtulník, nejvíce zásahů tohoto typu evidovali podél toku Bělá, z Jeseníku až do Mikulovic. Situace se v neděli zdramatizovala v Hanušovicích, kde se utrhl břeh řeky a sesunul se do vodního toku. Nemocnici Jeseník se i během povodní podařilo udržet provoz, je však bez dodávky plynu. Kvůli uzavřeným cestám je odříznuta od okolí, přijímá však akutní stavy. Peněžitou pomoc až čtvrt miliardy korun pro obce postižené povodněmi v pondělí dopoledne schválilo zastupitelstvo Olomouckého kraje. Hejtmanství bude peníze postupně rozdělovat. Vyplývá to z výsledků jednání zastupitelů. Hejtman Josef Suchánek (STAN) na zasedání uvedl, že nejpostiženější oblastí kraje je Jesenicko, ale záplavy postihly i třeba Šumpersko, Litovelsko a další části kraje. Hladina Labe pod soutokem s Orlicí v Hradci Králové v pondělí v pět hodin ráno přesáhla hranici třetího povodňového stupně. Stejný povodňový stupeň platil v Královéhradeckém kraji na dalších sedmi místech, informovalo Povodí Labe. Frýdlantské vodárenské společnosti (FVS) se v noci na pondělí podařilo znovu spustit úpravnu vody v Bílém Potoce na Liberecku a doplnit zásoby pitné vody ve vodojemu. Zásoby by měly vydržet do středy, řekl ředitel Petr Olyšar. Kvůli záplavám musela společnost úpravnu odstavit. V sobotu proto vyzvala obyvatele sedmi obcí, které zásobuje, aby omezili spotřebu pitné vody a používali ji jen na pití a vaření.",
        "category": "Domácí",
        "photos": 391,
        "date": "2024-09-16T15:08:07",
        "comments": 5
    },
    {
        "title": "Dveře Korunní komory otevřeny. Po roce jsou znovu k vidění korunovační klenoty",
        "content": "U Korunní komory ve svatováclavské kapli se s prezidentem Pavlem v úterý podle tradice museli sejít další držitelé klíčů, tedy premiér Petr Fiala (ODS), předseda Senátu Miloš Vystrčil (ODS), předsedkyně Poslanecké sněmovny Markéta Pekarová Adamová (TOP 09), pražský arcibiskup Jan Graubner, pražský primátor Bohuslav Svoboda (ODS) a děkan Metropolitní kapituly u sv. Víta v Praze Václav Malý. Fiala mezi přítomnými chyběl, zastoupil ho Filip Minář z Úřadu vlády ČR. Samotnému vyzvednutí klenotů předcházelo čtení z Papežské buly na ochranu svatováclavské koruny, kterou vydal v roce 1346 papež Klement VI. Po odemknutí všech sedmi zámků strávili klíčníci v komoře zhruba osm minut, než se klenoty vynesly ven. Arcibiskup Graubner poté pronesl modlitbu za lidi postižené povodněmi. Naposledy bylo možné slavnostní insignie vidět před rokem, prezident Petr Pavel rozhodl, že výstava klenotů bude každý rok při příležitosti státního svátku svatého Václava, který připadá na 28. září. Letošní výstava s podtitulem Tajemná síla kamenů se zaměřuje na drahokamy, které zdobí české korunovační klenoty, a lidé ji budou moci zdarma navštívit do konce září. Klenoty budou ve Vladislavském sále vystaveny spolu se speciální vitrínou s drahokamy. Výstava bude přístupná od 9:00 do 17:00. Výjimkou bude čtvrtek 19. září, kdy se na ni dostanou jen registrované školní skupiny, a čtvrtek 26. září, kdy se výstava pro veřejnost otevře až ve 13:00. České korunovační klenoty sloužily jako odznaky vlády a moci českých králů. Souprava zahrnuje Svatováclavskou korunu, královské žezlo, královské jablko, kožená pouzdra na ně, podušku pod korunu a korunovační plášť s doplňky. Korunu nechal v roce 1346 zhotovit Karel IV. pro svou korunovaci českým králem v dalším roce. Klenoty lze z Korunní komory, kde jsou dlouhodobě uschovány, vyjmout jen v případě, že se sejde všech sedm klíčníků. Jimi jsou prezident a premiér, předsedové obou parlamentních komor, pražský arcibiskup, probošt svatovítské kapituly a primátor hlavního města. Schází se také k zamčení dveří od komory.",
        "category": "Domácí",
        "photos": 25,
        "date": "2024-09-16T09:53:00+02:00",
        "comments": 24
    },
    {
        "title": "Je třeba obnovit signál, dodávku elektřiny, komunikace, řekl Fiala v Jeseníku",
        "content": "Předseda vlády také uvedl, že je pro občany v zaplavených oblastech třeba zajistit dostatek pitné vody v cisternách, dodávku léků a potravin. „My jsme přijeli do Jeseníku, abychom na místě mluvili s paní starostkou, s hasiči a se členy Integrovaného záchranného systému, abychom zjistili, co je třeba udělat,“ dodal předseda vlády. Spolu s Rakušanem navštívili i odříznutou obec Mikulovice. „Nepřijeli jsme se sem vyfotit,“ prohlásil ministr vnitra. Na sociální síti X pak dodal, že je důležité si ověřit, zda to, co se naplánuje ve štábech, skutečně funguje i v zasažených místech. „Z Jesenicka dnes víme, že musíme zrychlit některé dodávky a už teď na tom pracujeme,“ uvedl a zároveň ocenil práci všech, kteří zasahovali na místě. Je důležité si ověřit, zda to, co se naplánuje ve štábech, skutečně funguje i v zasažených místech. Z Jesenicka dnes víme, že musíme zrychlit některé dodávky a už teď na tom pracujeme. Ještě jednou chci ocenit práci všech, kdo zasahují v místě. Po pár dnech už logicky přichází… https://t.co/ixmaMNxUwO https://t.co/KEDXSRfyAE Zjišťovat škody je nyní podle premiéra předčasné. „Na to bude dost času v příštích dnech,“ řekl. Při obnově se podle něj budou muset spojit finanční prostředky obcí, krajů i státu, svůj díl odpovědnosti převezmou také pojišťovny. Kvůli záplavám od 18 hodin mimořádně zasedne vláda. Jednat o obnově infrastruktury i o materiální pomoci při odstraňování škod. „Budeme určitě řešit pomoc lidem,“ řekl předtím po jednání Ústřední povodňové komise ministr životního prostředí Petr Hladík. „Budeme se bavit o tom, jak pomoci lidem, které zasáhla nevýslovná tragédie. Jak pomoci lidem, kteří se ocitli bez domova, bez prostředků,“ prohlásil už v neděli večer po jednání Ústředního krizového štábu Rakušan. „Za vládu můžeme všichni garantovat, že lidem, kterých se povodeň dotkla tímhle fatálním způsobem, změnila jim život, jsme připraveni účinně pomoci,“ dodal. Právě v době, kdy premiér s ministrem vnitra mířili do nejvíce velkou vodou zasažené části Olomouckého kraje, Ústřední povodňová komise jednala v Praze na ministerstvu životního prostředí „V několika městských částech Ostravy se zřejmě protrhla ochranná hráz,“ řekl Hladík. „Situaci monitoruje a zjišťuje dron,“ dodal ministr zemědělství Marek Výborný. Protržení hráze se později potvrdilo. Postupně budou podle prognózy ustávat srážky od východu, ale neplatí to na Šumavě, oznámil také Hladík. Zopakoval, že v Jeseníkách od minulé středy napršelo 500 mm, a že na jihu Čech mohou stoupat Lužnice, Malše a Otava. V noci dorazila záplavová vlna do Litovle na Olomoucku. Poté, co v neděli rozvodněné řeky zaplavily například Krnov, Opavu, část Ostravy či Jeseník, se ale situace na horních tocích uklidňuje. V postižených regionech jsou tisíce domácností bez elektřiny, kvůli poruchám nefungují mobilní sítě. Většina Ostravy byla i bez teplé vody, protože kvůli záplavám musela být odstavena elektrárna v Třebovicích. Na mnoha místech jsou zaplavené silnice a je přerušený provoz železnice. Třetí stupeň povodňové aktivity trvá na desítkách míst země, v povodí Odry ještě voda zůstává na úrovni padesátileté vody, hladiny tam nicméně klesají.",
        "category": "Domácí",
        "photos": 5,
        "date": "2024-09-16T06:07:00+02:00",
        "comments": 351
    },
    {
        "title": "Vojáci z řeky do vrtulníku vytáhli 25 lidí. Další polovina nás odmítla, divili se",
        "content": "Vrtulník vzlétl z Kbel za složitých povětrnostních podmínek už v sobotu v osm večer. „V 7:30 nám přišla prvotní výzva, z nasazení jsme se vrátili v 18 hodin,“ popsal pilot Vlastimil Baudyš. Kvůli proměnlivému počasí museli piloti zvolit cestu přes Polsko. „Letěli jsme ze severu, údolím řeky proti toku říčky Bělá až do Jeseníku. Počasí bylo celý den stejné, chvíli lepší, chvíli horší. Teď se oblačnost ještě zhoršuje a v oblasti kolem Jeseníku to bude neletové,“ vysvětlil. Posádku stroje W-3A Sokol tvoří dva piloti, palubní technik a dva záchranáři, bez nichž se neobejde žádné vyzvednutí. „Když jsme přiletěli na místo, viděli jsme jednu velkou řeku, v níž byly rozesety domy, některé už zhroucené. V té době už pozemní jednotky evakuaci kvůli bezpečnosti provádět nemohly,“ komentoval pilot. Informace o tom, koho a odkud zachránit, získávali kbelští přes mobilní telefony od hasičů. Podle Baudyše trvá jedno vyzvednutí zhruba 10 minut, část zabere upevnění člověka do šátku, aby mohl být na ocelovém laně vytáhnut do vrtulníku. Při bleskové evakuaci, kdy je v ohrožení život zachraňovaného, je vyzvednutí pouze s podramenním pásem otázkou 20 vteřin. Náročná byla například evakuace rodiny s několika dětmi. „Strávili jsme tam skoro 45 minut. Jen čtvrt hodiny je náš záchranář přemlouval, aby se nechali zachránit. A to na nás mávli, že chtějí,“ podivoval se. I tím se podle kapitána Baudyše letošní povodně od těch minulých liší, protože lidé skoro v polovině případů odmítli odejít z domovů. „Za dnešek jsme vyzvedli a zachránili 25 lidí. Minimálně třetina, možná skoro polovina, nás odmítla. Naletěli jsme nad ně a oni zamávali, že nechtějí. Zachraňovat „na sílu“ samozřejmě nesmíme, ani nemůžeme, vzpouzející člověk by poslal k zemi celý vrtulník,“ zdůraznil dále pilot. Současně vzpomenul na své poslední nasazení v Chrastavě při bleskových povodních a podobné chování nepamatuje. „Tam jsme za celý den vytáhli 55 lidí, protože to chtěli, potřebovali. Tady se lidé zabetonovali a nechtěli,“ s nepochopením kroutil hlavou. Zároveň však řekl, že rozumí, že pro lidi je těžké opustit domov při výzvě k evakuaci. „Pořád je ale lepší zachránit si holý život, než pak na poslední chvíli ohrožovat ty, kteří už je zachránit musejí a ocitají se v extrémním nebezpečí,“ zdůraznil. První posádka na dočasné základně na mošnovském letišti zůstává. Pokud bude potřeba a počasí bude letové, je pětice vojáků z Kbel připravena pomáhat i nadále.",
        "category": "Domácí",
        "photos": 61,
        "date": "2024-09-15T23:56:00",
        "comments": 132
    },
    {
        "title": "Většina Ostravy nemá kvůli poruše parovodu teplou vodu, odpojit museli i elektrárnu",
        "content": "„Vzhledem k silným a dlouhotrvajícím dešťům došlo k poruše na parovodu v oblasti Ostrava střed. Desítky zaměstnanců se to snažily vyřešit, ale přívaly vody to zhatily,“ uvedl Walter. Poruchu se tak podaří odstranit, až voda opadne. V třebovické elektrárně se dělala intenzivní preventivní a ochranná opatření pro minimalizaci možných škod a zajištění bezpečnosti provozu. Týmu Veolie pomáhali s odčerpáváním vody ze strojovny hasiči. Po 22. hodině oznámil hejtman Josef Bělica v České televizi, že elektrárna musela být z bezpečnostních důvodů odpojena. Bez teplé vody jsou i lidé v Krnově na Bruntálsku, který patří k záplavami nejhůře zasaženým městům v Moravskoslezském kraji. Zaplaveno je podle místostarosty Miroslava Binara (ANO) až 80 procent města. „Teplárna Krnov je od sobotního večera odstavena a v areálu závodu je pořád přibližně jeden metr vody,“ uvedl Walter. „V každé z dotčených lokalit operují desítky zaměstnanců, kteří minimalizují škody nebo přijímají preventivní opatření ve spolupráci se složkami integrovaného záchranného systému,“ uvedl ředitel regionu Morava společnosti Veolia Energie Kamil Vrbka. Jedná se podle něj především o odčerpávání vody, zabezpečování kritických zařízení nebo přemisťování důležitých komponentů do bezpečí. „Máme v provozu desítky čerpadel včetně mobilních pohonů, a to jak na zdrojích, tak na sítích, které odčerpávají průsakovou vodu a dešťovou vodu. Situaci na všech zdrojích nepřetržitě monitorujeme a jsme připraveni reagovat operativně na jakékoliv změny,“ uvedl Vrbka.",
        "category": "Ostrava",
        "photos": 17,
        "date": "2024-09-15T21:32:00+02:00",
        "comments": 3
    },
    {
        "title": "Pod mužem se utrhl břeh, spadl do Svitavy. Zachránil ho strom a strážníci",
        "content": "Muž se po pádu do Svitavy držel zaplaveného stromu. K místu právě přijížděla na kontrolu hlídka městské policie, na kterou už z dálky volali svědci. Jeden ze strážníků se k muži dostal a lanem se i s ním upoutal ke kmeni. S pomocí hasičů jej dostali do bezpečí, informoval mluvčí strážníků Jakub Ghanem. „Proud byl velmi silný a muž křičel, že mu dochází síly a utopí se. Hlídka pořádkové jednotky proto odložila opasky, jeden ze strážníků si uvázal kolem těla lano a druhý ho jistil ze břehu. Strážník se ve vodě dostal až k zoufalému muži a lanem se i s ním upoutal ke kmeni. Na místě byla i druhá hlídka. Další strážník díky tomu stihl v mezičase přivolat hasiče i zdravotníky a současně zabezpečil služební zbraně svých zasahujících kolegů,“ popsal Ghanem. Po vytažení muže ošetřili zdravotníci. Následně jej převezli na interní oddělení do Fakultní nemocnice u svaté Anny v Brně. Vážná je situace na Svitavě na Blanensku, Brněnsku i v Brně a stejně tak za soutokem se Svratkou v Židlochovicích. Na nejvyšší hladině by měla být nyní Dyje v Podhradí nad Dyjí a očekává se další vzestup Moravy v Lanžhotě. Situace na řece Moravě se zhoršuje kvůli tomu, že postupně teprve přitéká voda, která v extrémních úhrnech napršela v Jeseníkách. Ve Strážnici přesáhla hladina Moravy sedm metrů a drží se těsně pod úrovní extrémní povodně. V Lanžhotě vystoupala na pět metrů a měla by stoupnout ještě o dalších 75 centimetrů, což je úroveň, na níž se má podle prognóz udržet i v pondělí a v úterý. Výrazně se přes den uklidnila situace na Veličce ve Velké nad Veličkou, kde už voda rychle opadla na úroveň první stupně povodňové aktivity. Ve Strážnici hladina Veličky, která se v tomto městě vlévá do Moravy, klesla na úroveň druhého stupně povodňové aktivity a má nadále rychle klesat. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Kulminace už dosáhla Dyje v Podhradí nad Dyjí a drží se na úrovni 4,5 metru, což odpovídá 411 metrům krychlových za sekundu. Postupně by měla začít klesat, ale na úroveň třetího stupně povodňové aktivity by měla dosáhnout až ve středu ráno. Na rakouské stanici Schwarzenau se pokles prozatím zastavil a stav je setrvalý. Kvůli průtoku v Podhradí dnes zvýšilo Povodí Moravy odtok z Vranovské přehrady na 220 metrů krychlových a na stejnou úroveň zvýšila odtok Znojemská přehrada, což znamená třetí stupeň povodňové aktivity. Ve Znojmě tato úroveň hladiny ohrožuje chatové oblasti mezi Mlýnským náhonem a Dyjí. Třetí stupeň povodňové aktivity nadále platí na Dyji i pod Novomlýnskými nádržemi. Podle předpovědi by se měla hladina na této úrovni udržovat i v dalších dvou dnech. Setrvalá situace panuje na Svratce. Do Veverské Bítýšky přitéká kolem 100 metrů krychlových za sekundu, průtok by měl ale postupně klesat, z Brněnské přehrady již několik dnů odtéká okolo 57 metrů krychlových za vteřinu. Rozdíl mezi přítokem a odtokem zatím zvládá Brněnská přehrada absorbovat. Na východě Brna zatím stále teče na třetí stupni Svitava, do půlnoci by měla ještě mírně stoupat, pak má začít klesat. Na úroveň třetího stupně se má dostat o půlnoci z pondělí na úterý. Velmi mírně má stoupat do pondělního rána i Svratka v Židlochovicích a pak by měla začít klesat. Odpoledne se dostala na třetí stupeň také Rokytná v Moravském Krumlově, ale hladina už je nyní stabilní. Třetí stupeň platí ještě také na Malé Hané v Opatovicích a na Jevišovce v Plavči, hladiny už nestoupají. Kvůli povodním začne zimní semestr na Masarykově univerzitě v Brně o týden později. Rozhodlo o tom kolegium rektora. VUT semestr naopak zahájí. S ohledem na počasí zůstane v pondělí na Brněnsku zavřená i základní škola v Bílovicích nad Svitavou a školka a škola v Rajhradicích. Neotevře ani školka ve Velké nad Veličkou na Hodonínsku, důvodem je kontaminace studny. V Bílovicích se vedení školy pro zrušení výuky rozhodlo s ohledem na to, že škola zřejmě nebude mít dodávku elektřiny. V Rajhradicích trvá třetí stupeň povodňové aktivity.",
        "category": "Brno",
        "photos": 391,
        "date": "2024-09-16T11:36:00",
        "comments": 4
    },
    {
        "title": "Vrtulník tahal z vody hasiče. Havarovali, když jeli k záchraně lidí v Krnově",
        "content": "Dobrovolní hasiči jsou při podobných plošných katastrofách nenahraditelní, díky své přítomnosti v takřka každé obci i městě jsou často pro nutnou pomoc nejblíže. Pět z nich spěchalo za lidmi v Krnově, který je letošními povodněmi postižen nejméně tak jako v roce 1997. Ze dvou řek, Opavy a Opavice, které se právě v tomto městě stékají, se v neděli ráno po celonočních lijácích vyvalila mohutná povodňová vlna, která zaplavila až osmdesát procent města s třiadvaceti tisíci obyvateli. Krnovští dobrovolní hasiči projížděli po silnici, kudy už proudila velká voda, a směřovali k uvázlým lidem. „Ale pod cisternou vážící pětadvacet tun se najednou utrhla krajnice a vůz i s hasiči se převrátil,“ popsal krajský šéf profesionálních hasičů Radim Kuchař. Ačkoliv se někteří hasiči zranili, naštěstí ne těžce, podařilo se jim z kabiny vyškrábat na převracený vůz a přivolat si pomoc. „Dalším štěstím bylo, že nad zatopeným Krnovem zrovna kroužily čtyři vrtulníky, takže jeden z nich k nim slétl a vyzvedl na palubu. Opravdu byli v přímém ohrožení života,“ podotkl Kuchař. S pomocí vrtulníků se v regionu zachraňovalo zatím 42 lidí. Lidem v ohrožení života letěli také záchranáři. Jejich vrtulník nejprve spěchal do odříznutých Holčovic na Bruntálsku, kde se 68letý muž musel evakuovat do místní školní budovy a měl příznaky cévní příhody. „Právě v Krnově jsme ze zaplaveného domu, z něhož se jeho obyvatelé včas neevakuovali, zachraňovali staršího muže s interními obtížemi. Posádka jej pomocí palubního jeřábu vyzvedla střešním oknem a na přístupném místě předala k pozemní přepravě do zdravotnického zařízení,“ popsal krajský mluvčí záchranné služby Lukáš Humpl. Vrtulník letěl i do osady Žáry, místní části Města Albrechtice na Krnovsku, kde měla starší žena dechové obtíže. Složitý byl i zásah v Krnově, kde měl muž ve zcela zaplaveném domě příznaky mozkové mrtvice. Nemohl se k němu kvůli silnému proudu dostat hasičský člun, natož sanitka. „Posádka s pomocí palubního jeřábu vysadila lékaře na balkon domu, odkud byl pacient vyzvednut. Po poskytnutí přednemocniční neodkladné péče vrtulník muže přepravil do péče Slezské nemocnice Opava, protože v době zásahu již došlo k zaplavení nemocnice v Krnově,“ zakončil mluvčí Humpl.",
        "category": "Ostrava",
        "photos": 25,
        "date": "2024-09-15T13:26:00",
        "comments": 1
    },
    {
        "title": "Jídlo máme, snad to ustojíme. Rozlitá Stěnava je pro Broumovsko pohromou",
        "content": "Víkendové povodně napáchaly v Královéhradeckém kraji největší škody na Broumovsku. Voda zaplavila rodinné domy v Olivětíně, Hynčicích a Otovicích i celé ulice v centru Broumova. Mezi nejhůře postižené patří Soukenická ulice. Rozvodněná řeka Stěnava vytopila také závody textilky Veba a dostala se do zdravotního střediska. Ve Velkých Petrovicích se Metuje rozlila na louky, v Bukovicích u Police nad Metují se Hlavňovský potok valil na hlavní silnici. Zdaleka nejhorší situace však byla v Broumově a okolních obcích, kde Stěnava podle místních vystoupala na nejvyšší úroveň od ničivých povodní v roce 1997. V Martínkovicích se zavřel průjezd přes kamenný most do Otovic, další silnice byla kvůli velké vodě neprůjezdná v Křinicích. Svinský potok v Olivětíně utrhl kus silnice a valil se přímo do textilky. Obrovské laguny se vytvořily v Tyršově a Dvořákově ulici, na Barvířském náměstí nebo u mostu v Přádlácké ulici, kde divokou řeku pozorovaly desítky lidí. Pod vodou zcela zmizely chodníky a opravovaná komunikace v Soukenické ulici, v nejhlubších místech bylo určitě půl metru vody. Pronikla do několika domů, obchodu s potravinami nebo komunitního centra. „Mám čtyřmetrový sklep a je plný vody. To, co mi teče na zahradě, mám i na chodbě,“ uvedl muž středního věku, zatímco si ve vratech před vytopeným domem vyléval z holínek vodu. V tom se zatopenou Soukenickou ulicí nepochopitelně pokouší projet mercedes s polskou registrační značkou, zastaví se a chvíli se zdá, že uprostřed hluboké laguny uvázne. Při prudkém manévru narazí pravděpodobně do obrubníku a z auta odpadne přední nárazník. Josef Tomáš stojí opřený o plot, kouří a nervózně pozoruje hnědý tok v Soukenické ulici. Na zahradu ani do domu mu však voda na rozdíl od sousedů ještě nezatekla. „Na druhé straně je plno vody, nedostanu se ven. Naštěstí jde elektřina, nakoupili jsme si jídlo, sledujeme zprávy a nic nám nechybí,“ povídá. Nabídku na přesun do evakuačního střediska, které Broumov zřídil ve sportovní hale na Spořilově, odmítl. „Dopoledne to bylo horší, voda sahala až k obrubníkům. Řekl bych, že to už začíná pomalu klesat,“ říká v 17 hodin odpoledne. Hladina Stěnavy se zvedla v noci ze soboty na neděli. „Ještě večer jsem šla do sklepa pro brambory a bylo tam sucho. Dneska ráno v sedm tam bylo přes metr vody. Brambory, zavařeniny a všechno, co tam máme, je v háji,“ říká Magda Košťálová u mostu přes Stěnavu, kde jako řada místních pozoruje dohněda zbarvenou řeku. Bydlí nedaleko odsud, také ona nabídku k evakuaci odmítla: „Ještě máme pořád možnost jít do patra. Věřím, že to ustojíme.“ V centru se Stěnava díky zvýšeným břehům, které město nechalo upravit po poslední velké povodni v polovině 90. let, odpoledne stále držela v korytě. „Pokud by to tady nebylo, šlo by to všechno až sem a nateklo to nahoru. Je vidět, že to pomáhá. Tohle dělají kanály, protože to už nestačí brát,“ popisuje Jaromír Sokol v zaplavené Tyršově ulici, jenž bydlí jen pár metrů odsud v Dělnických domech. „Normálně je ve Stěnavě tak deset centimetrů, tamhle, jak létají ty klády, je splav. Tipuju, že teď tam může být tak metr a půl vody,“ ukazuje směrem k peřejím. Broumovsko navštívil hejtman kraje Martin Červíček (ODS). Průtok ve Stěnavě byl odpoledne okolo 110 kubíků vody za minutu. „Voda se vylévá z koryta do okolí, ale zatím je zde situace pod kontrolou, byť došlo z preventivních důvodů k několika dílčím evakuacím – například klientů z domova seniorů, kanceláří firem a staven. Nejhorší situace je v Otovicích, kde se voda rozlévá i na silnice a dostala se již i do několika domů,“ uvedl Červíček. Z Otovic hasiči evakuovali část obyvatel. Hejtman uvedl, že pokud se podaří udržet průtok na stávajících hodnotách, situaci na tomto úseku zvládnou: „Dalším problémem je přetékající rybník v horním Adršpachu. Ve spojení s vodou stékající ze Zdoňova a okolí může ovlivnit průtok řeky Metuje. S očekávanými nočními srážkami zejména na polské straně příhraničí by se to mohlo projevit na povodňovém stavu i v Hronově, Náchodě a v Novém Městě nad Metují.“ Agentura pro rozvoj Broumovska vyhlásila v neděli sbírku Povodňové škody Broumovsko 2024 na pomoc lidem, které velká voda v regionu nejvíce zasáhla. „Pomoc budeme koordinovat se starosty a hasiči, aby dorazila tam, kde je nejvíce potřeba. Chceme pomáhat z místa v nejbližším okolí. Děkujeme za případnou podporu, kterou prosím zvažujte, protože bude mnoho míst, kde bude potřeba,“ uvedli zástupci neziskovky. Hasiči do postižených lokalit přesunuli několik jednotek z Hradce Králové a z Rychnova a provádějí průzkum zaplavených domů. Mnohé silnice jsou uzavřeny. V Broumově zřídili nouzové ubytování. Velká voda zasáhla i Adršpašské skály na Broumovsku. Kvůli zaplavení turistického okruhu zůstává areál až do odvolání uzavřen. Všechny online vstupenky zakoupené na pondělí a úterý budou automaticky stornovány. „V tuto chvíli je infocentrum bez proudu a signál je nestabilní. Prosíme o trpělivost a shovívavost,“ uvedli pracovníci centra na facebookovém profilu. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Hradec Králové",
        "photos": 27,
        "date": "2024-09-15T18:52:06",
        "comments": 1
    },
    {
        "title": "Záchranáři evakuovali 12 tisíc lidí. Vláda bude jednat o pomoci po povodních",
        "content": "Složky integrovaného záchranného systému zasahovaly během povodní zatím u 7884 mimořádných událostí, z toho v neděli do 19 hodin u 1932 událostí. „Během noci na pondělí se déšť rozšíří na celé území, zase zpátky bude pršet na Moravě, kde už dnes nepršelo. V horách může napršet vydatně, ale ve srovnání se sobotou a nocí méně. Lze očekávat větší srážky na jihozápadě. Jižní Čechy mohou být velmi zkoušenou částí republiky, protože tam zcela neutichne déšť ani v úterý a ve středu,“ řekl ministr životního prostředí Petr Hladík. „Přepočítáváme, jestli Olomouc vydrží zvýšení toku Moravy,“ řekl šéf resortu životního prostředí. „Nadále hrozí sesuvy půdy. Nadále hrozí vývraty stromů,“ uvedl ministr Hladík a dodal s tím, že nadále platí varování nechodit do lesů a do parků. Rakušan vyzval už po jednání Ústřední povodňové komise všechny lidi v záplavami ohrožených oblastech, aby respektovali výzvu k evakuaci, pokud ji dostanou. Varoval je, aby nemuseli stát na střechách svých domů a čekat, zda jim přiletí na pomoc záchranáři. Podobně vyzýval občany i premiér Petr Fiala. Přesto někteří lidé neposlechli a museli pak čekat na pomoc z vrtulníku nebo že za nimi přijedou záchranáři lodí. „Dnes jsem na vlastní oči na Frýdlantsku viděl lidi vycházející z nemovitostí, které byly částečně pod vodou, zavírající dveře před hasiči, kteří je přicházeli oslovit. Skutečně to nedělají proto, aby je krátili na jejich právech, dělají to proto, aby jim zachránili život, dělají to proto, aby se na to samé místo nemuseli vracet v mnohem těžších podmínkách,“ řekl ministr Rakušan. Okomentoval i rizikové chování některých lidí. Policie bude podle něj využívat maximálních pokut – do 100 tisíc korun. „Chtěl bych vzkázat odvážnému muži do půl těla, v plavkách, který v Otrokovicích skákal do rozvodněné vody, že ten jeho čin nebyl žádným obdivuhodným dobrodružstvím, ale maximální hloupostí a že Policie ČR v současné době řeší veškeré videozáznamy a jistě bude velmi brzy ztotožněn,“ prohlásil Rakušan. Nejhorší situace byla - co se týče povodní – na Jesenicku a ve Slezsku. Evakuovat se musely tisíce lidí i z Opavy, Krnova či Českého Těšína. V Moravskoslezském a Olomouckém kraji platí od soboty stav nebezpečí, což umožňuje nařídit nucené evakuace či nasadit armádu. Hejtman Libereckého kraje Martin Půta vyhlásil stav nebezpečí pro Frýdlantský výběžek v neděli. Na pondělí v 18 hodin svolal premiér Petr Fiala mimořádné zasedání vlády. „Už zítra bychom měli mít jasněji o rozsahu alespoň části škod, které způsobily extrémní srážky. Jsme připraveni pomoci všude tam, kde je to nutné,“ uvedl předseda vlády na sociální síti X (dříve Twitter). „Budeme se bavit o tom, jak pomoci lidem, které zasáhla nevýslovná tragédie. Jak pomoci lidem, kteří se ocitli bez domova, bez prostředků,“ řekl ministr Rakušan. „My za vládu můžeme všichni garantovat, že lidem, kterých se povodeň dotkla tímhle fatálním způsobem, změnila jim život, tak jim určitě jako vláda České republiky jsme připraveni účinně pomoci,“ řekl ministr vnitra Vít Rakušan. Podle ministra zemědělství Marka Výborného vláda zřejmě projedná, kolik peněz uvolní na opravy vodních děl a toků. „Uděláme všechny kroky, abychom dokázali pomoc s obnovou území, primárně s infrastrukturou,“ řekl Výborný. Podle ministra dopravy Martina Kupky se na vládě bude řešit, jak získat větší objem peněz z evropského fondu solidarity a jak využít prostředky z Národního plánu obnovy. Debatu čeká i o možnosti využití mostních provizorií. Hasiči v celém Česku evidují v neděli po celé republice na pět tisíc výjezdů. Bez elektřiny bylo kvůli nepříznivému počasí přes 260 tisíc domácností. Pršet bude v Česku i v pondělí, srážkové úhrny ale budou nižší než o víkendu, uvedl Český hydrometeorologický ústav. Nejvyšší vzestupy hladin toků předpokládá v noci na pondělí na tocích, které odvodňují Jeseníky, Krnovsko, Opavsko, Ostravsko a Beskydy. 💧🌊🌧 Máme pro Vás opět hydrologická data o dosavadní situaci a jejím dalším možném vývoji. 👉 Meteorologická situace a vývoj:🌧 Za posledních 6 hodin napršelo na území ČR většinou 5 až 15 mm. Nejvyšší úhrny až přes 20 mm vykazovaly Jizerské hory (30-60 mm), Krkonoše (40-70… https://t.co/j4K7J0L4rc https://t.co/tBDEI8sZKK",
        "category": "Domácí",
        "photos": 391,
        "date": "2024-09-15T23:18:00",
        "comments": 24
    },
    {
        "title": "VIDEO: V Houstonu vybuchlo potrubí, hasiči bojovali s plameny",
        "content": "Požár začal v 9:55 tamního času v La Porte, které se nachází asi 40 kilometrů jihozápadně od Houstonu. Mluvčí zasaženého města Lee Woodward podle agentury AP řekl televizi KTRK-TV, že zatím nevědí, co potrubím protéká a jak ho budou moci uzavřít. Na videích bylo vidět, že hasiči polévají přilehlé domy vodou, zničený je i park. V blízkosti se nachází několik podniků, včetně Walmartu. Úřady nařídily obyvatelům v oblasti čtvrti Brookglen, aby se evakuovali. „Vyhněte se, prosím, této oblasti a řiďte se pokyny policie. Další podrobnosti budou zveřejněny, jakmile budou k dispozici,“ uvedl Woodward. Příčina požáru nebyla bezprostředně známa. Podle internetových stránek PowerOutage.us je v okrese Harris bez proudu téměř 4 700 zákazníků. „Spolupracujeme se záchranáři. Bezpečnost je na prvním místě, veřejnost by se měla této oblasti vyhnout, dokud nebudeme mít nové zprávy. Jakmile to bude bezpečné, naše elektrické posádky vyrazí do oblasti, aby posoudily škody na našem přenosovém a distribučním vedení, sloupech a zařízeních a začaly co nejbezpečněji a nejrychleji obnovovat služby pro zasažené zákazníky,“ uvedla společnost CenterPoint Energy.",
        "category": "Zahraničí",
        "photos": 4,
        "date": "2024-09-16T20:24:08",
        "comments": 0
    },
    {
        "title": "Sto padesát tisíc lajků. Zabít Bidena a Harrisovou se nikdo nepokusí, divil se Musk",
        "content": "Republikánský kandidát a bývalý prezident, který soupeří o dobytí Bílého domu s demokratkou Harrisovou, čelil v neděli večer pokusu o atentát. Státní ochranná služba zadržela jednoho muže na Trumpově golfovém hřišti ve West Palm Beach na Floridě. Poté, co u něho našla i střelnou zbraň, obvinila ho, že měl za cíl exprezidenta zavraždit. Podle agentury AP, která citovala mluvčího úřadu šerifa okresu Palm Beach, nebyla při incidentu hlášena žádná zranění. V červenci se Trump stal terčem neúspěšného atentátu, při kterém byl zraněn na uchu. Ochranná služba útočníka zastřelila. Po nedělním incidentu uživatel @cb_doge na X, dříve Twitteru, napsal: „Proč chtějí zabít Donalda Trumpa?“ Musk, který je majitelem X, odpověděl: „A nikdo se ani nepokouší zavraždit Bidena/Kamalu.“ Příspěvek Elona Muska na X (15. září 2024) Muskův příspěvek, který byl podle všeho už smazán, měl do pondělního rána 34,7 milionu zhlédnutí a 151 tisíc lajků. Všechny čtyři nejoblíbenější reakce na Muskův příspěvek byly vůči miliardáři nicméně velmi kritické. „Co to s tebou sakra je? Přemýšlíš vůbec, než odešleš příspěvek?“ reagoval uživatel Uživatel @AesPolitics1. Bývalý republikánský kongresman ze státu Illinois Adam Kinzinger napsal: „Ty vole, nedělám si srandu, vyhledej pomoc. Tohle je neopodstatněné a nebezpečné.“ „Nikdo by se neměl pokoušet nikoho zavraždit,“ reagoval další uživatel @dogeofficialceo. „Elon Musk je hrozbou pro národní bezpečnost,“ napsal další s profilem @theliamnissan. Další lidé na X kritizovali Muska, že by se dal jeho příspěvek interpretovat jako výzva k násilí proti Bidenovi a Harrisové. „Kdo další si myslí, že by Elon Musk měl být zbaven bezpečnostní prověrky a amerického občanství a poté deportován zpět do své domovské Jižní Afriky?“ reagoval například @LakotaMan1. Bývalá federální žalobkyně Elizabeth de la Vega ostatně k tomu napsala, že by Muska měly navštívit příslušníci ochranné služby, jak v podobné situaci jí koneckonců předepisují její pravidla. Musk ve dvou následných příspěvcích tvrdil, že jeho komentáře byly míněny jako vtip. „Jedna lekce, kterou jsem se naučil, je, že to, že něco řeknu ve skupině a oni se smějí, neznamená, že to bude taková zábava jako příspěvek na X,“ napsal. „Ukázalo se, že vtipy jsou mnohem méně vtipné, pokud lidé neznají kontext,“ dodal. Jak upozorňuje web časopisu Newsweek, není Muskův „vtip“ ani pravdivý. O zabití Bidena či Harrisové nebo rovnou obou, projevilo zájem vícero jedinců. Například v srpnu FBI zadržela muže ve Virginii, který vyhrožoval na sociálních sítích, že Harrisovou upálí. V červnu poslal soud na dva roky do vězení 27letého muže z Kalifornie, který vyhrožoval zavražděním Bidena i Harrisové. V roce 2021 policie zadržela muže v Iowě, u kterého našla v kufru auta seznam lidí k likvidaci a pušku AR-15. Policistům tvrdil, že jel až k Bílému domu, aby si mohl budovu vyfotografovat na památku. Minulý rok agenti FBI zastřelili 75letého muže z Utahu při prohlídce jeho domu poté, co vyhrožoval zavražděním Harrisové a i Bidena při prezidentově návštěvě v tomto státě. Také v roce 2023 zatkla policie 19letého muže z Missouri poté, co najel nákladním automobilem na ochranné bariéry před Bílým domem. Byl obviněn z několika zločinů, včetně vyhrožování, že prezidenta zabije. V roce 2022 agenti ochranné služby zadrželi 37letého muže z Alabamy na základě obvinění z vyhrožování Bidenovi, včetně telefonátu do Bílého domu, ve kterém vzkazoval, že přijede prezidenta zavraždit.",
        "category": "Zahraničí",
        "photos": 6,
        "date": "2024-09-16T17:00:00+02:00",
        "comments": 142
    },
    {
        "title": "Putin zvýšil počet vojáků na 1,5 milionu, armádu od invaze rozšiřuje potřetí",
        "content": "Předchozím výnosem z loňského prosince Putin stanovil počet příslušníků ozbrojených sil na 2,2 milionu lidí, včetně 1,3 milionu vojáků. V pondělí zveřejněný dekret, který vstoupí v platnost letos 1. prosince, hovoří celkem o 2,38 milionu lidí včetně 1,5 milionu aktivních vojáků. Rusko kromě toho v září 2022 oznámilo „částečnou mobilizaci“ asi 300 tisíc záložníků k doplnění ztrát, které utrpěly ruské jednotky válčící na Ukrajině. To podle agentury Reuters přimělo desítky tisíc mužů v branném věku k útěku ze země. Rusko 24. února 2022 vpadlo ze tří směrů na Ukrajinu a rozpoutalo největší pozemní konflikt v Evropě od druhé světové války. Kreml dlouhodobě uvádí, že prozatím žádnou novou mobilizaci neplánuje a že se chce i nadále spoléhat na dobrovolníky, kteří se na základě na ruské poměry lukrativních smluv přihlásí do boje. Letos v červenci Putin zdvojnásobil jednorázový příspěvek při uzavření kontraktu s armádou na 400 tisíc rublů (asi 99 tisíc korun).",
        "category": "Zahraničí",
        "photos": 30,
        "date": "2024-09-16T16:44:00+02:00",
        "comments": 70
    },
    {
        "title": "Největší problém? Munice z KLDR, řekl Budanov. Tuší, kdy Rusko ukončí válku",
        "content": "Budanov označil KLDR za hlavního dodavatele vojenské pomoci Rusku. „První by byla Severní Korea, pak dlouho nikdo, a pak všichni ostatní,“ řekl na výroční konferenci Jaltské evropské strategie. „Nás největší problém z těchto všech ruských spojenců je Severní Korea. Protože objemem dodávek vojenských produktů skutečně ovlivňují intenzitu boje,“ řekl šéf ukrajinské vojenské rozvědky. „Dodávají velké množství dělostřelecké munice, která je pro Rusko klíčová.“ Budanov popisuje, že jakmile do ruských přístavů dorazí severokorejské zásilky, dělostřelecká aktivita nepřítele obvykle během osmi až devíti dnů zesílí a přibližně dva týdny v takovém tempu trvá. „Bohužel s tím zatím nemůžeme nic dělat. To je bohužel pravda,“ dodal podle agentury Bloomberg. Rusové severokorejskou munici přepravují z dálněvýchodních přístavů přes Sibiř až k armádě operující na Ukrajině. Proukrajinští sabotéři se snaží dodávky narušit, zasáhnout zásobovací tepny je však pro Ukrajince bez možnosti útočit západními zbraněmi na ruské území velmi obtížné. KLDR podle Kyjeva dodává Rusku i balistické rakety. Budanov to označil za „nepříjemné“, dodal však, že raket není na rozdíl od munice významné množství. Organizace Conflict Armament Research (CAR), která sleduje dodávky zbraní používaných v ozbrojených konfliktech, ve své poslední zprávě uvedla, že po prozkoumání zbytků severokorejských raket zjistila, že na jedné z nich bylo označení o letošní výrobě. „Jedná se o první veřejný důkaz, že rakety vyrobené v tomto roce v Severní Koreji jsou používány na Ukrajině,“ uvedl CAR. New 📢 North Korean missiles produced in 2024 used in UkraineCAR's latest field findings from its investigations in Ukraine https://t.co/c0eDfZQO5w Ukrajina, USA i Jižní Korea osočují KLDR, že Rusku dodává zbraně navzdory mezinárodním sankcím. Pchjongjang ani Moskva to oficiálně nepotvrzují. Severokorejský vůdce Kim Čong-un a ruský prezident Vladimir Putin se však vzájemně navštěvují a uzavřeli spolu dohodu o pomoci v případě napadení. Západní země se domnívají, že ruští a severokorejští představitelé při těchto návštěvách probírali i dodávky zbraní Rusku, zřejmě výměnou za hospodářskou a technologickou pomoc KLDR. Pchjongjangu se hodí znalosti ruských inženýrů pro jeho jaderný program. Minulý týden KLDR navštívil tajemník ruské bezpečnostní rady a exministr obrany Sergej Šojgu. Podle Budanova se Rusko nespoléhá jen na zahraniční pomoc a navýšilo svou produkci raket Iskander, které používá k útokům na ukrajinská města. Rusům se též daří v produkci klouzavých bomb. „A to je velmi velký problém pro frontovou linii,“ zdůraznil. „Naši vojáci nejvíce trpí na kontaktní linii a v její blízkosti.“ Šéf ukrajinské rozvědky se domnívá, že Moskva spěchá s ukončením války a dosáhnutí výrazného vítězství. Chce, aby válka skončila do konce roku 2025 nebo na začátku 2026 kvůli očekávání sociálních a ekonomických krizí. „Předpovídám, že kolem léta 2025 bude negativní dopad na ekonomiku jejich země velmi znatelný,“ uvedl Budanov, podle něhož v tu dobu bude Kreml muset sáhnout k nepopulární mobilizaci. Ruská armáda tlačí na Ukrajince na několika úsecích fronty, zvláště u města Pokrovsk. Ukrajinský prezident Volodymyr Zelenskyj si postěžoval, že ukrajinské jednotky mají vysoké ztráty a Rusko dosahuje územních zisků na východě Ukrajiny, protože západní zbraně přicházejí příliš pomalu. Situace na východě je „velmi těžká“, uvedl a dodal, že polovina ukrajinských brigád tam nebyla dostatečně vybavena, a to vedlo k vysokým ztrátám. „Ztratíte lidi, protože nejsou v obrněných vozidlech, protože nemají děla a nemají náboje do děl,“ řekl podle agentury Reuters. „Potřebujeme 14 brigád, abychom byli připraveni. Ale až dosud jsme z těchto balíčků (západní pomoci) nevybavili ani čtyři.“",
        "category": "Zahraničí",
        "photos": 24,
        "date": "2024-09-16T16:13:00+02:00",
        "comments": 140
    },
    {
        "title": "Muž, jenž s jinými znásilňoval manželku, nechodí k soudu. Prověří jeho zdraví",
        "content": "Jednasedmdesátiletý Pélicot odmítl opustit vazební celu. Podle vyšetření má ledvinové kameny, infekci ledvin a problémy s prostatou, uvedl soudce Roger Arata. Zároveň nařídil zdravotní analýzu Pélicotova stavu, na jejímž základě chce v úterý rozhodnout o dalším průběhu procesu. Pélicot se u soudu neobjevil kvůli zdravotním problémům už minulý týden a soudce tehdy varoval, že pokud by se situace prodlužovala, musel by proces odložit. Důchodce Dominique Pélicot se při vyšetřování přiznal, že v letech 2011 až 2020 své ženě bez jejího vědomí podával silný lék proti úzkosti, který ji uváděl do letargického stavu. Pak manželku nabízel na internetu zdarma ke znásilnění. Jeho nabídky využilo dvaadevadesát mužů, před soudem jich je padesát, ostatní se nepodařilo identifikovat. Hrozí jim až dvacet let vězení. Pélicotová hned na začátek procesu požádala, aby slyšení bylo veřejné, a soud jí vyhověl. „Díky vám mám sílu bojovat až do konce,“ vzkázala v pondělí účastníkům demonstrací, kteří ji podpořili. „Tento boj věnuji všem ženám a mužům na celém světě, kteří jsou oběťmi sexuálního násilí. Všem těmto obětem chci dnes říci: Rozhlédněte se kolem sebe, nejste sami,“ řekla Pélicotová. V sobotu se na demonstracích na podporu obětí sexuálního násilí sešlo po celé Francii asi 10 tisíc lidí, z toho 3 500 v Paříži. V Marseille bylo podle pořadatelů asi tisíc demonstrantů.",
        "category": "Zahraničí",
        "photos": 23,
        "date": "2024-09-16T14:35:00+02:00",
        "comments": 0
    },
    {
        "title": "Z Kyjeva uděláme roztavenou skvrnu, chrastí Rusko opět jadernými zbraněmi",
        "content": "„Předpoklad Západu, že Kreml se nikdy neuchýlí k jaderné variantě nad rámec slovních intervencí, nemůže být mylnější,“ napsal v sobotu Medveděv na Telegramu s tím, že ačkoliv jaderný konflikt „nikdo nepotřebuje“, Moskva už by měla formální důvody k použití atomových zbraní v reakci na ukrajinský vpád do ruské Kurské oblasti. Kyjev v srpnu zahájil protiofenzivu směrem na město Kursk, což znamenalo první obsazení ruského území od druhé světové války. Podle Medveděva Rusko projevuje nyní „velkou trpělivost“. „Nadutí anglosaští imbecilové si však nechtějí připustit jednu věc: každá trpělivost jednou skončí,“ napsal. Reagoval tak na úvahy USA a Británie, zda povolit Kyjevu použití západních zbraní dlouhého doletu na území Ruska. Záležitostí se o víkendu ve Washingtonu zabývali americký prezident Joe Biden a britský premiér Keir Starmer. Země zatím neučinily jasné rozhodnutí. Ruský prezident Vladimir Putin ve čtvrtek varoval, že pokud by dali Kyjevu povolení, dostalo by to země NATO „do války s Ruskem“. Medveděv prohlásil, že Moskva nemusí nutně použít jadernou variantu, protože má přístup k novým nejaderným zbrojním technologiím, které by mohly Kyjev proměnit v „obrovskou roztavenou skvrnu“. „Pokud nám dojde trpělivost, bude z Kyjeva obří šedá roztavená skvrna místo města, které bylo matkou Ruska,“ hrozil někdejší ruský prezident. Americké ministerstvo zahraničí v reakci podle magazínu Newsweek uvedlo, že jde o „standardní kremelský nesmysl“. „Už víme, že Medveděva nemáme brát vážně,“ napsal mluvčí ministerstva. O tom, že Putin už má díky ukrajinskému vpádu základ pro pro zahájení jaderné války, o víkendu hovořil také televizní moderátor Vladimir Solovjov. „Říkáte, že vše jde podle plánu. Promiňte, ale nacistická vojska vtrhla na naše území. To není součástí plánu. Máme jasnou a stručnou doktrínu a podle ní jednáme, včetně použití nukleárních zbraní,“ prohlásil. Kreml se snaží ospravedlnit svou invazi tvrzením, že v Kyjevě vládne „neonacistický režim“. Ukrajina i mezinárodní společenství to odmítlo. Ruská jaderná doktrína z roku 2020 uvádí, že Moskva může použít jaderné zbraně v případě atomového útoku nepřítele nebo konvenčního útoku, který ohrožuje existenci státu. Náměstek ruského ministra zahraničí Sergej Rjabkov začátkem září varoval, že Kreml mění svou politiku v oblasti jaderné války. „Existuje jasný záměr provést změny v jaderné doktríně. Toto rozhodnutí souvisí s eskalačním kurzem našich západních protivníků v souvislosti s konfliktem na Ukrajině,“ řekl. Kdy má být aktualizovaná doktrína hotová, neuvedl. Ruský ministr zahraničí Sergej Lavrov koncem srpna uvedl, že si Západ zahrává s ohněm a varoval před třetí světovou válkou. Západ obvinil, že se snaží válku na Ukrajině eskalovat, když uvažuje o tom, že by Ukrajině povolil použít zbraně, které od něj získala, k útokům v hloubi ruského území.",
        "category": "Zahraničí",
        "photos": 13,
        "date": "2024-09-16T12:20:00+02:00",
        "comments": 145
    },
    {
        "title": "Bil se za Ukrajinu a v knize věštil smrt. Kdo je muž, který chtěl zabít Trumpa?",
        "content": "Osmapadesátiletý Ryan Wesley Routh v neděli krátce po půl druhé odpoledne vybalil z tašky útočnou pušku AK-47 se speciální optikou a zamířil. Asi 350 metrů od něj si ve floridském West Palm Beach užíval svou pravidelnou dávku golfu republikánský kandidát na prezidenta Donald Trump. Routh pozvedl zbraň, v tu chvíli si ho všimla Trumpova ochranka, která se skládá i ze členů Tajné služby USA. Jeden z agentů vystřelil a Routh se dal na útěk. Pro štíhlého šedovlasého muže to bylo završení mise, kterou tak dlouho hledal, píše list The Washington Post. Podle dostupných informací v posledních letech žil ve městě Kaaawa na havajském ostrově Oahu v domě, který je v katastru nemovitostí psaný na jistou Kathleen Shafferovou. Routh byl v roce 2016 voličem Trumpa, definitivní zlom pro něj přišel s invazí Ruska na Ukrajinu. Někdejší prezident prosazuje striktně mírové řešení i za cenu ztráty území pro Kyjev. Routh se od počátku války snažil pomáhat ukrajinským vojákům, uvádí CNN. Shafferová v roce 2022 v rámci crowdfundingové kampaně vybírala peníze „pro svého snoubence Ryana“, který „odjel do Kyjeva a rozhodl se podpořit ukrajinský lid“. „Plánuje tam zůstat alespoň devadesát dní, společně s některou jednotkou,“ uvedla. Routh po návratu domů koordinoval mezinárodní pomoc, na frontu podle svého blogu poslal asi 120 dronů. Vybral rovněž takřka dva tisíce dolarů na nákup zásob a zaplacení ubytování pro vojáky blízko fronty. Jak ukazují záznamy v trestním rejstříku, Routh nebyl jen zapáleným pomocníkem boje proti Kremlu. Sám měl opakované problémy se zákonem. V roce 2002 čelil dvěma obviněním, v jednom se píše o přechovávání „zbraní hromadného ničení“, detaily o případu nejsou veřejné, podle zámořských médií zřejmě šlo o výbušniny. V prosinci téhož roku zaplnil místní sdělovací prostředky incident jako vystřižený z filmu, hlavní roli hrál nepřekvapivě Routh. Při běžné dopravní kontrole se dal na útěk a s automatickou zbraní v rukách se zabarikádoval v budově United Roofing ve městě Greensboro v Severní Karolíně. Policie ho po třech hodinách zadržela. V mládí byl přitom Routh vzorem počestnosti. Ve stejném městě v roce 1991 pomohl ženě, kterou chtěl znásilnit agresivní muž. V pětadvaceti letech se tehdy dostal na titulní stranu místního deníku s titulkem „Boj se zločinem se vyplácí“. Routh za svou službu veřejnosti dostal několik ocenění. Loni byl jedním z respondentů ve velkém článku listu The New York Times o váznoucí vojenské pomoci Ukrajině. V rozhovoru mluvil o svém pobytu na frontě a plánech, jak tamní armádě pomoct. Chtěl oslovit afghánské vojáky, kteří prchli z vlasti před Tálibánem. Bojem ošlehání válečníci se měli připojit k ukrajinským bratrům ve zbrani. „Pasy jim můžeme zařídit třeba v Pákistánu, to je dostatečně zkorumpovaná země.“ Mluvčí ukrajinského útvaru pro zahraniční dobrovolníky médiím potvrdil, že Routh jednotku několikrát kontaktoval, ovšem dodal, že Ukrajinci muže odmítli. „Nabízel nám velké počty rekrutů z různých zemí, ale bylo jasné, že jeho nabídky nejsou realistické. Ani jsme neodpovídali,“ uvedla armáda. Na sociálních sítích Routh uváděl, že by chtěl „srovnat Kreml se zemí“ nebo vyslat raketu na sídlo ruského prezidenta Vladimira Putina u Černého moře. Routh rovněž nedávno publikoval obsáhlou třísetstránkovou knihu, ve které podrobně popisuje svoje zklamání z nedostatečné podpory Ukrajiny. Formou jde spíše o spíše deníkové zápisky a úvahy; na Amazonu se prodávala za tři dolary, tedy asi 70 korun. Routh sáhodlouze popisuje „válku, která se nedá vyhrát“, vše dává za vinu „fatálnímu selhání demokracie“. V knize se zamýšlí i nad svými chybami. „Jo, můžu za to i já, že jsem pomohl zvolit prezidenta bez mozku,“ uvádí. „Dávám vám volnou ruku k tomu, abyste za to zabili jak Trumpa, tak mne,“ dodává. Používá při tom konkrétní výraz pro atentát. A jak ukázalo nedělní dění na Floridě, svou vizi se rozhodl přenést do praxe. Vyzbrojen na americké poměry netradiční zbraní AK-47 s optikou a kamerou GoPro na hrudi podle dosavadního vyšetřování plánoval zastřelit Trumpa, záznam pak hodlal zveřejnit na internetu. Proti byl jeden z agentů Tajné služby, který na Routha začal střílet. Atentátník se dal na útěk, všechnu výbavu nechal na místě. Prchajícího muže si všimli kolemjdoucí, stačili vyfotit i jeho černý nissan včetně poznávací značky. Policie ho dopadla na dálnici 95, Routh se vzdal bez boje. Přímo na místě ho identifikoval jeden ze svědků. Zástupci FBI na tiskové konferenci uvedli, že šlo zjevně o pokus o atentát. Střelec jen díky duchapřítomnosti agentů nestačil zaútočit. Když policie Routha převážela do vazby, neprojevoval podle šerifa Williama Snydera takřka žádné emoce. „Ani jednou se nás nezeptal, co se vlastně děje. Všichni ti policisté s dlouhými zbraněmi, majáky, nic z toho ho neznepokojovalo,“ sdělil. Dramatické chvíle si Trump prožil už 13. července, kdy jen těsně přežil pokus o atentát na předvolebním mítinku v pensylvánském městě Butler. Tam na něj střílel dvacetiletý Thomas Matthew Crooks. Zemřeli dva lidé – střelec a jeden návštěvník. Trump vyvázl se zraněním ucha. Republikánský kandidát na prezidenta incident často využívá během kampaně s odůvodněním, že jeho přežití zařídil Bůh. Z toho si vyvozuje, že jedině on může spasit Spojené státy a měl by se stát vítězem voleb.",
        "category": "Zahraničí",
        "photos": 28,
        "date": "2024-09-16T10:35:00+02:00",
        "comments": 332
    },
    {
        "title": "Tři mrtví v Rakousku, pět v Polsku. Městu Nisa hrozí druhá povodňová vlna",
        "content": "Polská vláda v místech zasažených povodněmi podle očekávání vyhlásila stav živelní katastrofy. Oznámil to premiér Donald Tusk s tím, že jeho kabinet má pro lidi a místa postižené katastrofou k dispozici jednu miliardy zlotých (asi 5,9 miliardy korun). Také oznámil, že lidé zasažení povodněmi mají od státu nárok na nevratnou pomoc 10 000 zlotých. Mohou získat také 100 000 zlotých na opravu bytu, nebo 200 000 zlotých na opravu obytných domů. Polsko „vytáhne, co se dá, z Evropské unie,“ prohlásil Tusk o čerpání pomoci ze strany EU. „Máme velmi silné argumenty,“ dodal. Napjatá a místy kritická situace panuje na jihozápadě země. Městu Nisa hrozí druhá povodňová vlna, protože několik kilometrů nad ním nápor vody nevydržela nádrž. Starosta Opole kvůli zhoršující se situaci na Odře v noci vyhlásil povodňový poplach. Záplavy si podle dosavadních informací vyžádaly životy zřejmě pěti lidí. Zatím poslední obětí živlu je jednasedmdesátiletý Krzysztof Kamiński – chirurg a primář jednoho z oddělení okresní nemocnice v Nise, který se o víkendu nevrátil domů ze služby, napsal list Rzeczpospolita. Lékařovo tělo našli v noci poblíž ulice, která byla o den dříve celá pod vodou, píše deník. Povodně si v Polsku podle něj vyžádaly zřejmě také životy dalších čtyř lidí: dvou mužů a dvou žen. List ovšem zároveň upozornil, že zatím není jisté, že všechna tato úmrtí přímo souvisejí s povodní. Podobně se vyjádřil mluvčí ministerstva vnitra, když podle agentury PAP hovořil o čtyřech obětech. „Ale nechci generalizovat, že příčinou všech těch úmrtí je povodeň,“ řekl Jacek Dobrzynski. Znovu se zhoršila situace na Kladské Nise nad městem Nisa. Provalila se propust mezi dvěma nádržemi nad městečkem Paczków. Radnice nařídila evakuaci části obce. V Nise ležící o několik kilometrů níže po proudu řeky se po 13:00 rozezněly sirény varující obyvatele před nárůstem hladiny. Úřady je vyzvaly, aby se odebrali do bezpečí. V Nise byla situace těžká už v neděli večer a hasiči například evakuovali celou nemocnici. Zdravotnické zařízení zůstává mimo provoz, upozornilo vedení města. Lidé v Nise jsou bez dodávek pitné vody, protože poškozená je pravděpodobně vodárenská síť. V Opoli hladina Odry nad ránem překročila šest metrů. „Vyhlášení protipovodňového poplachu znamená další sledování valů a technických zařízení a také povolání všech záchranných složek do nepřetržité pohotovosti,“ uvedl opolský starosta Arkadiusz Wiśniewski. Jako „stav zoufalství a velkého lidského dramatu“ popsal reportér serveru onet.pl situaci v Kladsku, jehož centrum se v neděli ocitlo pod vodou. „Představte si, že úroveň Nisy pro vyhlášení poplachu je 2,5 metru. Ve strašném roce 1997 voda dosáhla úrovně 6,5 metru, včera (v neděli) jsme měli osm metrů,“ uvedl reportér. Dodal, že ráno co chvíli ve městě vydatně pršelo. Polský hydrometeorologický ústav upřesnil, že hladina Kladské Nisy se v Kladsku dostala o skoro 150 centimetrů výše než při katastrofální povodni v roce 1997. Velká voda podle něho nyní poškodila i automatické zařízení pro měření množství vody. V Dolnoslezském vojvodství záchranáři dosud evakuovali přes 3190 lidí, uvedl šéf regionu Maciej Awižeń. V okrese Kladsko jsou nadále místa, kam se záchranáři nedokážou dostat ani na člunech. Uvázlé lidi se tam pokusí evakuovat pomocí vrtulníků, řekl mluvčí hasičů Karol Kierzkowski. Polské ministerstvo školství informovalo, že v oblastech zasažených záplavami zůstalo zavřeno více než 350 školek a škol. Nepříznivé počasí s vydatnými srážkami zkomplikovalo situaci v západní části Bratislavy. Hladina Dunaje by na základě posledního odhadu měla kulminovat na vyšší úrovni, než se dříve čekalo, podle meteorologů ale nedosáhne rekordní úrovně z roku 2013. Oodpoledne už vlna srážek na Slovensku ustávala, v příštích dnech se očekává zlepšení počasí. Silnici od čtvrti Devínska Nová Ves, kde byly o víkendu po vylití místního potoku evakuovány desítky lidí, do sousedního Devína úřady uzavřely pro běžnou dopravu a k přepravě obyvatel nasadily těžkou techniku. Na silnici mezi Devínskou Novou Vsí a Devínem byly dopoledne osazeny protipovodňové zábrany, aby ochránily okolní domácnosti před stoupající hladinou řeky. Jiná silnice od centra slovenské metropole do Devína byla uzavřena o víkendu po sesuvu svahu přilehlého k vozovce. Samospráva ohlásila odpojení části Devína od dodávek elektrické energie. Čtvrt Devín pod stejnojmenným hradem, kde je soutok Dunaje a řeky Moravy, zažila podobnou situaci už v minulosti. Například před 11 lety, kdy Dunaj v Bratislavě vystoupal na rekordních více než deset metrů, dopravu do Devína zajišťovala armáda pomocí nákladních vozů. Podle posledního odhadu meteorologů by nyní měla hladina Dunaje kulminovat na úrovni zhruba 9,5 metru, pokles se pak očekává od úterního poledne. Dříve Bratislava předpokládala, že evropský veletok dosáhne ve městě hranice nanejvýš asi 9,3 metru. Voda v metropoli zaplavila také některé plochy, které jsou na tento účel vyhrazené a které jsou za běžného počasí přístupné veřejnosti. Bratislavský magistrát upozornil, že s následky nepříznivého počasí se město bude vypořádávat také v příštích dnech. Doporučil obyvatelům, aby nevstupovali do parků a lesů kvůli riziku pádu podmáčených stromů. Škody způsobil také silný vítr. Poničena byla část bratislavské zoo, která informovala, že bude muset zůstat delší dobu uzavřena. Voda o víkendu zaplavila také oblíbenou rekreační oblast Partizánská louka. Vydatné srážky v uplynulých dnech zasáhly hlavně západní a jihozápadní část Slovenska, lokální záplavy ale postihly i severozápad země. Od uplynulého čtvrtka napršelo nejvíce, až 382 litrů vody na metr čtvereční, v Perneku na jihozápadě Slovenska. To odpovídá množství srážek, které tam obvykle spadne za zhruba půlrok. Na některých dalších měřících stanicích včetně Bratislavy meteorologové zaznamenali za poslední čtyři dny přes 200 litrů vody z deště na metr čtvereční. V záplavami zasažených Dolních Rakousích zemřeli už tři lidé. Dva muži zemřeli ve svých domech. Sedmdesátiletý muž přišel o život v oblasti Sankt Pöltenu, o deset let starší senior zemřel v okrese Korneuburg, uvedl policejní mluvčí Johann Baumschlager. Počet obětí současných povodní v Rakousku tak vzrostl na tři. Už o víkendu přišel během zásahu o život hasič v okresu Tulln. V Dolních Rakousích se v pondělí čekají další srážky a meteorologové podle deníku Die Presse varují, že situace se uklidní až v polovině týdne. Region je podle hejtmanky nadále v krizovém režimu a hasiči a vojáci utěsňují hráze. Ve Vídni panuje složitá dopravní situace, protože je omezený provoz na čtyřech trasách metra. „Nekončí to, situace je nadále kritická, dramatická,“ řekla dolnorakouská hejtmanka Johanna Miklová-Leitnerová. Doprava v Dolních Rakousích je paralyzovaná, lidem hrozí nebezpečí a společenský život se zastavil. Hejtmanka kritizovala „zvědavce, kteří nezodpovědně brání záchranářům v práci“. Podle mluvčího dolnorakouských hasičů Franze Respergera jsou neuralgickými body Sankt Pölten, Kremže a Tulln. Poplach byl vyhlášen ve městě Klosterneuburg severně od Vídně. Voda od světa odřízla části ležící v údolích, hlavními ulicemi se podle radnice nedá projet. Hrozí sesuvy půdy a pády stromů. Dolnorakouské úřady upozorňují, že hráze jsou podmáčené a že desítka jich v posledních hodinách nápor vody nevydržela. Rakouské dráhy (ÖBB) do čtvrtečního večera prodloužily výzvu, aby se lidé nevydávali na cesty, pokud to není nutné. Společnost zrušila provoz na hlavních tratích vedoucích na jih a západ od Vídně. Týká se to například rychlíků mezi rakouskou metropolí a Salcburkem nebo Štýrským Hradcem (Grazem). V Neulengbachu nedaleko Sankt Pöltenu zachránili dva policisté kolegyni, kterou strhla povodeň a nad vodou zůstala jen díky tomu, že se držela sloupu elektrického vedení. Když k ní dorazili, byla už po krk ponořená. Portál švýcarského veřejnoprávního rozhlasu a televize informuje, že ve Vídni kvůli velké vodě musely zakotvit výletní lodě plující po Dunaji. Z lodi společnosti Thurgau Travel, která měla plout do Budapešti, nemohou odejít turisté, protože voda zalila můstek určený k přechodu na břeh. Cestujícím bylo řečeno, že na lodi budou muset vydržet nejméně do úterka. Na palubě je asi 100 klientů a 40 členů posádky. V Německu hladina Labe v saské Schöne u hranice s Českem dosáhla v noci třetího ze čtyř povodňových stupňů. Na třetí stupeň v noci stoupla také hladina Lužické Nisy ve Zhořelci na německo-polské hranici. Vyplývá to z údajů saského povodňového centra. Na východě a jihu Německa dál prší. V Bavorsku hrozí povodně, nebudou ale tak silné jako v červnu. V Schöně, která leží nedaleko českého Hřenska, je nyní hladina Labe nad šesti metry. Běžně je to 1,5 metru. Hladina stoupá i dál po proudu, v Drážďanech je nyní Labe na druhém stupni s výškou 5,6 metru. Obvykle je tam řeka na 1,5 až dvou metrech. Při povodních v roce 2002 to ale bylo 9,4 metru. Podle nynějších údajů povodňového centra dosáhne Labe v saské metropoli třetího stupně v úterý ráno. Na nejvyšší čtvrtý stupeň, který je v Drážďanech platný od sedmimetrové hladiny, by se podle všeho řeka vůbec nemusela dostat. Situaci v saské metropoli zkomplikovalo středeční zřícení části mostu Carolabrücke, který vede přes Labe a který byl důležitou dopravní tepnou. Hasičům se podařilo v sobotu pozdě večer odstranit trosky části u Nového Města, kterou strhli z preventivních důvodů a které byly na souši. Voda se tak může rozlévat do nezastavěné části, aniž by jí trosky bránily. Část mostu ale dál zůstává v korytě řeky a voda ji zaplavuje. Na Lužické Nise, která tvoří část hranice Německa s Polskem a pramení v severních Čechách, je nyní třetí stupeň ve Zhořelci. Hladina řeky je na 5,5 metrech, v následujících hodinách se ale čeká její pokles. Ráno ve Zhořelci spadla do rozvodněné Nisy žena, zachránit se ji podařilo až 700 metrů dál po proudu. Kvůli podchlazení byla převezena do nemocnice, informoval web deníku Sächsische Zeitung. Na východě a jihu Německa dnes vydatně prší. V Sasku by měl déšť ustat v úterý. Na mnoha místech v Bavorsku se vylily z břehů menší potoky a říčky. Mnohde museli v noci hasiči čerpat vodu ze sklepů. Oproti obavám ale víkendový déšť Bavorsku velké povodně nepřinesl. Silně bude ovšem podle meteorologů pršet na jihu a jihovýchodě Bavorska i nadále, a to až do úterního poledne. Horší než nyní ale situace podle bavorského povodňového centra už nebude. Jih této spolkové země u českých hranic postihly povodně už v červnu. Zaplaveno bylo tehdy mimo jiné centrum Pasova, který leží na soutoku Dunaje, Innu a Ilzu. Hladina Dunaje nyní v Pasově po víkendovém růstu mírně klesá. V bavorských Alpách o víkendu také sněžilo, od 1200 metrů nad mořem je souvislá sněhová pokrývka. Nyní podle webu Bavorského rozhlasu hrozí nebezpečí lavin.",
        "category": "Zahraničí",
        "photos": 76,
        "date": "2024-09-16T07:32:00",
        "comments": 9
    },
    {
        "title": "Česko chce informace k zadržení Čecha ve Venezuele, zaslalo nótu",
        "content": "Venezuelské úřady zatkly tři Američany, dva Španěly a jednoho Čecha, které venezuelská vláda viní z účasti na spiknutím s cílem zabít prezidenta Nicoláse Madura a další vysoké činitele. „V této nótě žádáme o detailní informace o případu a konzulární kontakt. Naši diplomaté jsou v kontaktu s kolegy z ministerstev zahraničí USA a Španělska,“ sdělila v pondělí Mariana Wernerová z ministerstva zahraničí. Pod ambasádu v Kolumbii spadá několik dalších zemí včetně Venezuely. Podle zjištění portálu Neovlivní.cz je zadržený Čech třiatřicetiletý Jan Darmovrzal, který je aktivním záložníkem ze 43. výsadkového pluku v Chrudimi. Podle portálu působil pět let v Singapuru, kde dálkově vystudoval právo na Londýnské univerzitě. Po návratu do Česka pracoval pro českou státní správu a následně působil v armádě. Podle Caracasu byla do spiknutí zapojena i místní opozice a měly ho organizovat americká a španělská tajná služba, což obě země odmítly. Francie v neděli doporučila svým občanům, aby nejezdili do Venezuely, a těm, co už tam jsou, aby se vyhnuli jakýmkoli akcím politického charakteru. Televizní stanice TeleSUR, kterou provozují Venezuela, Kuba a Nikaragua, ukázala v sobotu fotografii muže, jehož označila za „českého teroristu“; dotyčný drží ceduli, na které je uvedeno jméno Jan Darmovzal. Televize zveřejnila i část poznámkového bloku, který údajně policie u Čecha našla. V něm je podle Cabella popsáno spojení s venezuelskou opozicí a uvádí se, že koordinace konspiračních akcí se přesouvá do Ekvádoru, protože v Kolumbii už to není snadné jako za bývalého pravicového prezidenta Ivána Duqueho. Od srpna 2022 je v Kolumbii levicový prezident Gustavo Petro. Maduro, který je u moci od roku 2013, už vícekrát obvinil Spojené státy a Kolumbii ze snahy ho svrhnout či zabít. Podobná obvinění mu podle analytiků pomáhají získat podporu části Venezuelanů, které se tak Maduro snaží sjednotit „proti vnější hrozbě“ a zmenšit tak podporu domácí opozice. Ministr Cabello, který je dlouhodobě považován za muže číslo dvě Madurova režimu, v sobotu uvedl, že policie zabavila „přes 400 zbraní, které se do země dostaly ze Spojených států v kontejnerech s krmením pro psy“. Tyto zbraně podle něj měly být použity při „spiknutí proti vládě“, které organizovala skupina 14 lidí a jehož cílem bylo mimo jiné zabít Madura. „Víme, že za touto operací jsou Spojené státy... a řídila ji CIA,“ uvedl Cabello. Podle něj byla do spiknutí zapojena i šéfka hlavní opoziční aliance María Corina Machadová. Ta organizuje od konce července demonstrace za uznání výsledků prezidentských voleb, které podle ní vyhrál opoziční kandidát Edmundo González. Opozice to dokládá výsledky z asi 83 procent volebních místností, které zveřejnila na internetu. Ústřední volební komise tvrdí, že volby vyhrál Maduro, podrobné výsledky ale dosud nezveřejnila. Kvůli účasti na povolebních demonstracích Madurův režim pozatýkal už na dva tisíce lidí. Španělsko ani EU za vítěze voleb neuznaly zatím nikoho a vyzývají Madurovu vládu ke zveřejnění výsledků. Naproti tomu Spojené státy už uznaly za vítěze Gonzáleze. Ten před týdnem utekl do Španělska, kde žádá o azyl. Minulý týden se s ním neoficiálně setkal španělský premiér Pedro Sánchez, který ale odmítl výzvu španělských poslanců, aby ho uznal za vítěze voleb. Zadrženými Španěly jsou podle španělských médií José María Basoa a Andrés Martínez z baskického Bilbaa, kteří se rodinám naposledy ozvali začátkem září z Kolumbie s tím, že jedou do Puerta Ayacucho, venezuelského města na hranici s Kolumbií. Právě tam byli zatčeni. Španělská diplomacie uvedla, že neměli vazby na tajnou službu, ani jinou státní instituci. Mezi třemi zadrženými Američany je údajně i člen elitních jednotek SEAL amerického námořnictva Wilmer José Castaňeda, který sloužil dříve mimo jiné v Afghánistánu či v Iráku. Zatčen byl 30. srpna v Caracasu a podle Cabella byl „mozkem celé operace“. Americké ministerstvo zahraničí v sobotu potvrdilo zadržení jednoho příslušníka americké armády a uvedlo, že ví o nepotvrzených zprávách o dalších dvou amerických občanech zadržených ve Venezuele. „Jakákoli tvrzení o zapojení Spojených států do spiknutí s cílem svrhnout Madura jsou kategoricky nepravdivá. Spojené státy nadále podporují demokratické řešení politické krize ve Venezuele,“ uvedlo. V květnu 2020 venezuelská vláda oznámila, že odrazila pokus o námořní invazi, jejímž cílem bylo svrhnout Madurův režim. Nedaleko Caracasu se tehdy vylodila skupina bývalých venezuelských vojáků, v níž byli i dva američtí veteráni. Madurova vláda z operace zvané Gedeón obvinila opozici a kolumbijskou a americkou vládu, které se od ní distancovaly. Opozici tehdy vedl Juan Guaidó, jehož od roku 2019 desítky zemí dočasně uznávaly za prozatímního prezidenta a na jehož stranu se postavilo i několik venezuelských důstojníků, kteří ale později skončili v exilu či ve vězení. Podle amerických médií dva Guaidóovi poradci v roce 2019 jednali s bezpečnostní firmou Silvercorp sídlící na Floridě a vlastněnou americkým válečným veteránem Jordanem Goudreau. Později uvedli, že Guaidó ani Kolumbie a USA o jejich akci nevěděli.",
        "category": "Zahraničí",
        "photos": 2,
        "date": "2024-09-16T10:48:00+02:00",
        "comments": 5
    },
    {
        "title": "Francouzský eurokomisař Breton rezignoval. Tvrdí, že ho von der Leyenová odmítla",
        "content": "Breton v dopise napsal, že von der Leyenová před několika dny požádala Paříž o stažení jeho nominace „z osobních důvodů, o kterých jste v žádném případě nemluvila přímo se mnou“. „Nyní vám bude navržen jiný kandidát,“ dodal Breton, který měl i v příští unijní exekutivě podle spekulací získat vlivné portfolio eurokomisaře pro průmysl. „Ve světle těchto posledních událostí, které jsou dalším důkazem pochybného řízení, jsem nucen konstatovat, že již nemohu vykonávat své povinnosti v kolegiu,“ napsal Breton s tím, že rezignuje s okamžitou platností. I would like to express my deepest gratitude to my colleagues in the College, Commission services, MEPs, Member States, and my team.Together, we have worked tirelessly to advance an ambitious EU agenda. It has been an honour &amp; privilege to serve the common European interest🇪🇺 https://t.co/wQ4eeHUnYu Šéfka unijní exekutivy již v červenci požádala členské státy, aby do nové Komise navrhly vždy muže a ženu, aby si z dvojice mohla vybrat a aby následně měla v komisi rovnocenné zastoupení obou pohlaví. Se dvěma jmény přišlo jen Bulharsko. Jedinou výjimkou ze dvou nominací měl být podle šéfky unijní exekutivy případ, kdy země oznámí jméno kandidáta, který už nyní komisařem je, což se týkalo právě i Francie. Pravdou nicméně je, že bruselská média již dlouhou dobu spekulují o špatném vztahu mezi von der Leyenovou a Bretonem. Mluvčí Komise potvrdila, že dopis od Bretona obdrželi v pondělí ráno a že von der Leyenová rezignaci přijala. Nyní se šéfka unijní exekutivy podle Arianny Podestaové soustředí na vytvoření „fungující nové Evropské komise“ a Brusel nebude Bretonův dopis nijak komentovat. Mluvčí odmítla komentovat i obvinění, která eurokomisař zmínil, tedy že von der Leyenová naléhala na Paříž, aby nominovala jiného kandidáta a získala tak prestižní portfolio. „Sestavování komise je proces, který je tajný, více k tomu zveřejňovat nebudeme,“ zopakovala Podestaová. Ve Štrasburku už v pondělí začíná jednání Evropského parlamentu, kde šéfka Komise představí navrhované složení nové Evropské komise. Konference předsedů se skládá z šéfky Evropského parlamentu a šéfů jednotlivých parlamentních frakcí. Poté se očekává, že by mohlo být složení Komise oznámeno i veřejně. Poslední zemí, která měla předsedkyni EK sdělit jméno kandidáta, bylo Slovinsko. Tamní vláda vybrala jako kandidátku Martu Kosovou. Ta je však nepřijatelná pro domácí opozici. Kvůli tomu hrozí, že se celý proces výběru Komise zdrží. Českým kandidátem do nové Komise je ministr průmyslu Jozef Síkela.",
        "category": "Zahraničí",
        "photos": 10,
        "date": "2024-09-16T10:29:00+02:00",
        "comments": 11
    },
    {
        "title": "Odstraňte Židy! Němci poslechli, Hitlerova režisérka zkřivila tvář děsem",
        "content": "Vyděšené oči a ústa zkřivená v němém úžasu nad tím, co se odehrává na druhé straně fotoaparátu. Sedmatřicetiletá Riefenstahlová právě přihlíží masakru Židů v polském městě Końskie, kam počátkem druhé světové války následovala wehrmacht jako válečná korespondentka. Na snímku postává i hrstka vojáků ze 14. armádního sboru. Také jim se na tvářích zračí údiv. Nacisté 12. září 1939 nahnali na náměstí skupinu zhruba čtyřiceti Židů a přikázali jim vykopat hroby pro Němce, kteří v bitvě o město ležící 120 kilometrů jižně od Varšavy padli. Židy brutálně bili, načež dvaadvacet z nich postříleli poté, co na místě kvůli rostoucí agresivitě vojáků zavládl chaos. O pobytu věhlasné režisérky na polské frontě se veřejnost dozvěděla až koncem 40. let, když se fotografie z Końskie dostaly na světlo světa. Riefenstahlová se k wehrmachtu připojila na příkaz Adolfa Hitlera, který toužil mít z bleskového tažení záznam. Na snímcích je oděná do reportérské uniformy, u pasu má připnutou pistoli. Její štáb dostal název Zvláštní filmový oddíl Riefenstahlová. Na polské frontě pobyla jen krátce, po masakru v Końskie ještě stihla natočit Hitlerův vítězný průvod zpustošenou Varšavou. Pak se vrátila do Berlína, aby se ve službách propagandy věnovala dalším projektům. Diktátor, jenž sám sebe považoval za umělce vytříbeného vkusu, si Riefenstahlové všiml poprvé v roce 1932 díky jejímu filmu Modré světlo. O dva roky později už na norimberském sjezdu NSDAP natáčela snímek Triumf vůle. Na filmařsky revoluční snímek dostala takřka neomezené prostředky. V roce 1936 zdokumentovala olympiádu v Berlíně ve filmu Olympia, což byla óda na nacistickou estetiku těla. Je prokázáno, že s říšským kancléřem si vytvořila přátelský vztah a účastnila se večírků nacistické smetánky. Po válce ji tři roky zadržovali Spojenci, během denacifikační kampaně se hájila svojí politickou naivitou. Rychle převlékla kabát a tvrdila, že nacistickou ideologii ani její představitele nikdy skutečně nepodporovala. Dočkala se rehabilitace a v poválečné éře vyhrála desítky soudních sporů proti kritikům, kteří poukazovali na její podíl na zločinech nacismu. Svůj výlet do Polska v září 1939 vysvětlovala tím, že se chtěla uplatnit jako válečná zpravodajka. Co se masakrů židovského obyvatelstva týče, tvrdila, že o nich nevěděla a osobně jim nepřihlížela. Ve svých memoárech uvedla, že se snažila vojákům v jakémkoliv špatném zacházení s civilisty zabránit. To ovšem zpochybňuje nový dokument, jenž měl v srpnu premiéru na filmovém festivalu v Benátkách a na události ze září 1939 nabízí poněkud jinou perspektivu. Snímek s prostým názvem „Riefenstahlová“ nejenže tvrdí, že byla přímým svědkem zločinů třetí říše, ale možná se na nich sama podílela. Tvůrci dokumentu dostali jako vůbec první štáb přístup k úplné pozůstalosti Riefenstahlové. Nalezli v ní dopis z roku 1952, který odeslal německý důstojník jejímu bývalému manželovi Karlu Jacobovi, majorovi SA – polovojenského křídla nacistické strany. Riefenstahlová podle něho chtěla v Końskie natočit scénu na tržišti a naléhala, aby odtamtud „byli Židé odstraněni“. „Když desátník tyto připomínky předal veliteli, nakonec to znělo jako: ,Zbavte se Židů.’ Podníceni touto poznámkou se někteří polští Židé pokusili z místa uprchnout a došlo ke střelbě,“ napsal. „Pokud je toto tvrzení pravdivé, Riefenstahlová sehrála roli při smrti Židů v Końskie,“ řekl listu The Guardian režisér filmu Andres Veiel. „Přinejmenším by její výsledný pocit viny mohl vysvětlovat její vehementní popírání toho, že by vůbec byla svědkem zločinu,“ domnívá se. Podle autorů dokumentu režisérka až do své smrti v roce 2003 (dožila se 101 let) obdivovala nacistickou stranu a byla v kontaktu s jejími někdejšími členy. „Zavraždilo to mé ideály,“ napsala Riefenstahlová v dopise své přítelkyni s odkazem na konec nacistické éry. Pravidelně si telefonovala také s Hitlerovým architektem a ministrem zbrojení Albertem Speerem. Diskutovali o rekonstrukci Speerova domu v alpském Allgäu a porovnávali své honoráře za přednášky a rozhovory. „Pokaždé, když jdu do televize, tvrdí, že nesu vinu. Za všechna ta zvěrstva a koncentrační tábory,“ postěžovala si Riefenstahlová, jež se Speerem vyrážela na procházky v Alpách. Film kromě dopisů a dalších písemností čerpá z třiceti hodin nahrávek poválečných telefonických rozhovorů s veřejností a stovek hodin domácích videozáznamů z domu u jezera v bavorském Pöckingu. „Morálka, slušnost a ctnost nacistické éry se vrátí,“ řekl Riefenstahlové v jednom z hovorů její obdivovatel. „Ano, německý národ je k tomu předurčen,“ odpověděla. Autoři dokumentu i historici se domnívají, že pokud archiv obsahoval přímé usvědčující důkazy, Riefenstahlová je dávno před smrtí zničila. Film nicméně vrhá světlo na její odpor k lidem, jejichž tělesný nebo duševní stav neodpovídal nacistickým ideálům síly a krásy. „Nedostatky“ neodpouštěla ani svým přátelům. Dokazuje to případ filmaře Willyho Zielkeho, kterého pověřila natočením prologu k Olympii. Zielke se pod tíhou práce nervově zhroutil a skončil v nemocnici. V roce 1937 ho lékaři v souladu s nacistickými zákony násilně sterilizovali. „Přestože Riefenstahlová o jeho osudu věděla, nezasáhla,“ uvedl Veiel. Režisérka za svou službu třetí říši nikdy nepykala a postupně se vrátila k natáčení. Mimo jiné dokumentovala olympiádu v Mnichově v roce 1972 a o čtyři roky později také v Montrealu. Rovněž pravidelně cestovala do Afriky, kde fotografovala domorodce v Súdánu. Krátce před svou smrtí Riefenstahlová v rozhovoru pro BBC promluvila o svém vztahu k Hitlerovi: „Byla jsem jedním z milionů lidí, kteří si mysleli, že Hitler zná všechny odpovědi. Viděli jsme jen dobré věci, nevěděli jsme, že přijdou špatné věci,“ konstatovala.",
        "category": "Zahraničí",
        "photos": 14,
        "date": "2024-09-16T00:00:00+02:00",
        "comments": 43
    },
    {
        "title": "Trump unikl pokusu o atentát, řekla FBI. Muž ho chtěl zastřelit na golfovém hřišti",
        "content": "Incident se odehrál před golfovým resortem ve West Palm Beach na Floridě. Podezřelý se zbraní ve stylu sovětské útočné pušky kalašnikov porušil bezpečnostní perimetr u golfového hřiště, což přimělo agenty tajné služby k zahájení střelby. Muž zbraň upustil a odjel vozem typu SUV, než byl v sousedním okrese zadržen, uvedla agentura AP s odvoláním na své zdroje v bezpečnostních složkách. Při incidentu nebyl nikdo zraněn. Samotné okolí resortu je známé svou vysokou kriminalitou a policie zde řeší ozbrojené potyčky poměrně často. „V mé blízkosti se střílelo, ale než se začnou šířit fámy, chtěl jsem, abyste věděli, že jsem v pořádku,“ cituje agentura Reuters e-mail, který Trump zaslal všem, kdo přispěli na jeho kampaň. Podezřelý byl vzat do vazby v sousedním okrese. Při útoku namířil pušku přes plot na Trumpově hřišti a byl vybaven i dalekohledem, batohem a kamerou, dodal šerif okresu Palm Beach. Od předpokládaného střelce byl Trump vzdálen 400 až 500 yardů (asi 370 až 460 metrů), informuje Reuters. Podle Tajné služby Spojených států, která dohlíží na bezpečnost nejvýše postavených amerických činitelů a také bývalých prezidentů, je Trump po nahlášené střelbě v pořádku. Incident se vyšetřuje. Podle nejmenovaných zdrojů agentury AP agent Tajné služby střílel na podezřelou osobu se zbraní, když byl Trump na golfu. Podle více amerických médií, jež se odvolávají na nejmenované zdroje, je zadrženým mužem osmapadesátiletý Ryan Routh z Havaje, který se živí jako živnostník ve stavebnictví. Podle stanice CNN muž občas zveřejňoval na sociálních sítích příspěvky, které odmítaly Trumpovu politiku. Syn podezřelého stanici CNN řekl, že se nedomnívá, že by jeho otec byl schopen násilného činu. „Je to dobrý otec a výborný člověk,“ řekl Oran Routh s tím, že nemá bližší informace o tom, co se v neděli stalo na Floridě. Bílý dům sdělil, že prezident Joe Biden a viceprezidentka Kamala Harrisová, Trumpova soupeřka v listopadových prezidentských volbách, byli o události na Floridě informováni a cítí úlevu, že je Trump v pořádku. „Násilí nemá v Americe místo,“ uvedla Harrisová na sociální síti X. „Ulevilo se mi, že se bývalému prezidentovi nic nestalo,“ uvedl Biden. Podobně jako jeho viceprezidentka Kamala Harrisová, která kandiduje za demokraty na prezidenta v listopadových volbách, napsal, že ve Spojených státech není místo pro politické ani jiné další násilí. „Nařídil jsem mému týmu, aby nadále zajistil, že Tajná služba bude mít všechny nezbytné prostředky, schopnosti a ochranná opatření pro zajištění bezpečnosti bývalého prezidenta,“ dodal Biden. Americký Federální úřad pro vyšetřování (FBI) i floridské úřady oznámily, že incident prošetřují jako pokus o vraždu. Trump v e-mailu pro své příznivce potvrdil, že je v pořádku. „Nic mě nezastaví. Nikdy se nevzdám,“ napsal bývalý prezident, který čelil pokusu o vraždu už v červenci. Tehdy na něj při volebním mítinku vystřelil střelec a jen těsně minul jeho hlavu. Dramatické chvíle si Trump prožil 13. července, kdy jen těsně přežil pokus o atentát. Na předvolebním mítinku v pensylvánském městě Butler na něj střílel dvacetiletý Thomas Matthew Crooks. Zemřeli dva lidé, střelec a jeden návštěvník, Trump vyvázl se zraněním ucha. Republikánský kandidát na prezidenta incident často využívá během kampaně s odůvodněním, že jeho přežití zařídil Bůh. Z toho si vyvozuje, že jedině on může spasit Spojené státy a měl by se stát vítězem voleb. Exprezident často tráví dopoledne hraním golfu a pak obědvá v klubu Trump International Golf Club West Palm Beach, jednom ze tří golfových resortů, které na Floridě vlastní. Trump se tento víkend vrátil na Floridu z cesty po západním pobřeží, při které v pátek vystoupil na předvolebním shromáždění v Las Vegas a na benefiční akci v Utahu.",
        "category": "Zahraničí",
        "photos": 25,
        "date": "2024-09-16T11:02:00",
        "comments": 469
    },
    {
        "title": "Za mír! Zakijev! Ruští tajní vyšetřují prodavače z Kamčatky kvůli slovní hříčce",
        "content": "Na formulář upozornila jedna z klientek prodejny náhradních dílů Avtomir, která si vše natočila na video, a to zveřejnila na internetu. Následující den si majitele prodejny předvolala FSB k výslechu a prodejnu navštívili policisté. Při vyšetřování se ukázalo, že formulář jako vzor vyplnil jeden z prodavačů. Tvrdil, že jen žertoval a že formulář mezitím zničil. „To není žádný vtip, ale provokace!“ rozhořčil se jeden z ruských komentátorů. FSB nyní zjišťuje, zda se podezřelý nedopustil diskreditace ruské armády a zda finančně nepřispěl na podporu ukrajinské armády, která se už déle než dva a půl roku brání ruské agresi. „Byl jsem naprosto šokován, když jsem to uviděl. Zjistil jsem, co je to za člověka. Neuměl jsem si představit, že by takový člověk mohl mezi námi pracovat. Chci se omluvit jménem celého kolektivu i jménem svým,“ prohlásil majitel obchodu.",
        "category": "Zahraničí",
        "photos": 0,
        "date": "2024-09-15T18:44:00+02:00",
        "comments": 34
    },
    {
        "title": "Oheň a dvě desítky zraněných lidí. Rusové zasáhli budovu v Charkově",
        "content": "Rusové zasáhli desáté podlaží. Hasiči bojují s ohněm, který zachvátil čtyři podlaží, konkrétně od devátého do dvanáctého. Ukrajinská média zveřejnila záběry z místa. A rescue operation is underway in Kharkiv following a Russian strike with aerial bombs. An ordinary residential high-rise building has been damaged. There is a fire and debris between the 9th and 12th floors. So far, nearly 30 people have been reported injured, including… https://t.co/KBJW3zm6nv https://t.co/3ngKkfcb1U Druhé největší ukrajinské město čelí vzhledem k blízkosti hranice s Ruskem téměř ustavičnému ostřelování či bombardování. I nyní, než zahřměly výbuchy, ukrajinské letectvo varovalo před hrozbou, že město zasáhnou ruské rakety či řízené klouzavé bomby. Místní obyvatelé slyšeli sérii výbuchů po 15:00 místního času (po 14:00 SELČ), uvedl server RBK Ukrajina. Server připomněl, že útok na Charkov Rusové podnikli v noci na neděli, kdy zasáhli areál nemocnice, a v sobotu večer, kdy dvě řízené letecké pumy způsobily požár ve vzdělávacím zařízení. Vše se ale obešlo bez zraněných i bez obětí na životech.",
        "category": "Zahraničí",
        "photos": 5,
        "date": "2024-09-15T15:58:00+02:00",
        "comments": 28
    },
    {
        "title": "V Polsku u hranic s Českem se protrhla přehrada, utonuli už čtyři lidé",
        "content": "O dvou mrtvých informovaly večer místní úřady z dvou obcí v Dolnoslezském vojvodství. Již dříve média informovala o dvou utonulých mužích, jeden ze vsi Krosnowice a druhý z města Bielsko-Biala. Poplach proti povodním večer vyhlásilo město Vratislav, kde žije přes 670 tisíc lidí. Ve městě Jelení Hora (Jelenia Góra) evakuují obyvatele ulic zaplavených po protržení protipovodňové hráze, informoval večer starosta Jerzy Lużniak podle serveru Onet.pl. Voda v zaplavené části sahá po pás, centrum města je ochromené, dodal. Do evakuace obyvatel z nejvíce ohrožených míst se zapojily vrtulníky, a to jak vojenské, tak i policejní a od horských záchranářů z Tater, jak uvedl vicepremiér a ministr obrany Wladysław Kosiniak-Kamysz. Vrtulníky zasahují hlavně v případech, kdy nelze použít plovoucí transportéry, řekl. 🛑STRONIE ŚLĄSKIE🛑➡️Stronie Śląskie po pęknięciu tamtejszej tamy‼️ Katastrofa…⬇️🔁⬇️ #Powodź #Powódź https://t.co/Fz0pHLmTB2 První oběť záplav podle Tuska ohlásil Kladský okres. Policie později uvedla, že v obci Krosnowice asi 30 kilometrů přes hranici od českého Náchoda utonul muž. Obec je ale zaplavená, policie proto zatím případ nemůže prošetřit. V okrese v noci na neděli přetekla přehrada, a to na potoce Wilczka v obci Miendzygórze. Ochromeno je i dopravní spojení mezi Polskem a Českem. Tusk oznámil, že ministrovi financí nařídil, aby připravil prostředky pro mimořádnou pomoc při povodních a při odstraňování jejich následků. Avizoval také, že Varšava požádá o pomoc z prostředků Evropské unie. „Nikoho nenecháme na holičkách,“ napsal na síti X. Premiér později avizoval, že se chystá vyhlásit mimořádný stav živelní pohromy. Okresní město Kladsko je pod vodou. „Bitvu jsme prohráli, město je zaplaveno,“ řekl polským médiím starosta Michal Piszko. Hladina řeky Kladská Nisa vystoupala na téměř 6,5 metru, z břehů se vylil i zhruba kilometrový kanál Mlynowka. Odpoledne hladina řeky ve městě dosahovala téměř osmi metrů a rekord z povodní v roce 1997 překonala o 141 centimetrů, napsal server Onet.pl. Město Stronie Ślonskie, které leží v Kladském okrese a nachází se zhruba deset kilometrů od českých hranic nedaleko Javorníku, odpoledne zaplavila voda z protržené přehrady. Deník Rzeczpospolita napsal, že přehrada nevydržela nápor vody. „Je to masakr,“ řekl polským médiím jeden z místních. Přehrada dříve podle listu Gazeta Wyborcza chránila před vodou Stronie Ślonskie i nedaleký Londek-Zdrój, nyní ale přívalová vlna ničí vše, co jí stojí v cestě. V Kladsku může voda překonat hodnoty z ničivých povodní v roce 1997 a vystoupat na více než sedm metrů. Tak wygląda tama, zapora w Stroniu Śląskim. https://t.co/gtQ320kWBE Situace se v noci na mnoha místech rychle zhoršila, napsal server Onet.pl. Úřady Slezského vojvodství na hranicích s Českou republikou varovaly před bleskovými záplavami, v sousedním Dolnoslezském vojvodství, kde přetekly dvě přehrady, je situace dramatická. „Bohužel se splnily ty nejčernější scénáře. V tuto chvíli už nejsou žádné dobrovolné evakuace. Všechny evakuujeme, ať už chtějí, nebo ne,“ řekl ráno starosta Glucholaz Pawel Szymkowicz. Podle záběrů na sociálních sítích se voda valila ulicemi, její nápor později zničil most, před čímž úřady od rána varovaly. „Jedna z mála dobrých zpráv zní, že se podařilo zachránit psa, který uvázl na mostě (v Glucholazích). A taky se podařilo zachránit ježky z rehabilitačního centra v Kladsku,“ píše Gazeta Wyborcza. Polský dopravce PKP Intercity kvůli počasí ode dneška do odvolání přerušil vlakové spojení mezi Polskem a Českem, píší polská média. některé spoje mají zkrácenou trasu do měst u českých hranic, další jsou zrušeny úplně - například expres Silesia z Ostravy do Varšavy. Podobně jako v sobotu i dnes polští lovci bouří zaznamenali v ovzduší dvě tornáda, tentokrát ve Velkopolském vojvodství na západě země, a sice u Krotoszyna a u města Dobrzyca, uvedla televize TVN 24. O případných škodách se nezmínila. Stronie Śląskie aktualnie. wideo: Marcin Kuciński https://t.co/w8HrCoehWB",
        "category": "Zahraničí",
        "photos": 25,
        "date": "2024-09-16T07:32:00",
        "comments": 6
    },
    {
        "title": "Povolte Kyjevu útoky západními zbraněmi, vyzývají britští exministři Starmera",
        "content": "Británie svým otálením dělá ústupky Kremlu, uvedl exministr obrany Ben Wallace, zatímco podle jeho kolegy Gavina Williamsona jde ze strany Londýna o „zanedbání povinností“. „Neexistuje žádný myslitelný důvod pro další odklady,“ uvedl Johnson. Ukrajina dlouhodobě žádá západní spojence, aby mohla jimi vyrobené a dodané zbraně použít k útokům na cíle v ruském týlu. Starmer o vyhovění tomuto požadavku podle informací tisku v předchozích dnech jednal s americkým prezidentem Bidenem v Bílém domě. Premiér ale následně uvedl, že rozhovory měly strategickou, nikoliv taktickou povahu a nezahrnovaly „žádné konkrétní rozhodnutí“. Jednání mezi oběma lídry podle zdrojů The Sunday Times trvalo 90 minut, bylo velmi otevřené a týkalo se tohoto rozhodnutí. Biden a jeho tým ale dali najevo, že chtějí vyčkat. Nejprve chtějí vidět takzvaný plán vítězství ukrajinského prezidenta Volodymyra Zelenského. Ten už dříve uvedl, že ho projedná s Bidenem a jeho dvěma potenciálními nástupci po listopadových prezidentských volbách ve Spojených státech. Učinit by tak měl koncem tohoto měsíce, kdy navštíví Valné shromáždění OSN v New Yorku. V Bidenově týmu panuje hlavní rozpor ohledně použití západních zbraní na ruském území mezi šéfem diplomacie Antonym Blinkenem a bezpečnostním poradcem Jakem Sullivanem. „Problémem je Sullivan, nikoli Blinken,“ cituje The Sunday Times zdroj z britského ministerstva obrany. Vysoce postavený zdroj z britské Konzervativní strany listu řekl, že americký poradce byl od začátku ruské invaze na Ukrajinu z února 2022 skeptický ohledně schopnosti Kyjeva válku vyhrát. Spojené státy a Británie jsou jedněmi z největších spojenců Ukrajiny v boji proti Rusku, které má proti svému sousedovi větší počet vojáků, silnější letectvo a více zbraní a vojenského vybavení. Moskva, která válku rozpoutala vysláním svých vojsk před více než dvěma roky, pravidelně ze vzduchu útočí na ukrajinské území, zatímco obě země svádějí pozemní boje podél stovky kilometrů frontové linie na ukrajinském území. Kyjev v posledních měsících rovněž útočí na Rusko, zejména na ropná a energetická zařízení v příhraničních oblastech. Na začátku srpna také podnikl vpád do západoruské Kurské oblasti. Žádá ale povolení, aby mohl k těmto útokům využívat i západní zbraně. Moskva opakovaně varuje, že by to znamenalo zapojení NATO do války. Sullivan podle ruskojazyčného serveru BBC v noci na dnešek uvedl, že použití těchto zbraní zůstává předmětem „intenzivních konzultací“ a hovořit o tom budou i Biden a Zelenskyj při společné schůzi. Americký prezident podle něj hodlá využít zbývající čtyři měsíce svého mandátu k tomu, aby „Ukrajině zajistil co nejlepší pozici pro vítězství“.",
        "category": "Zahraničí",
        "photos": 13,
        "date": "2024-09-15T10:28:00+02:00",
        "comments": 179
    },
    {
        "title": "Razie ve Venezuele. Chystal se záložák českých výsadkářů spáchat atentát na Madura?",
        "content": "Španělská média citovala venezuelského ministra vnitra Diosdada Cabella, podle kterého byla šestice zadržena kvůli podezření z vyvolávání násilí a destabilizace Venezuely. Podle informací, které zatím získal, byli cizinci podle venezuelských úřadů součástí spiknutí vedeného americkou Ústřední zpravodajskou službou (CIA), jehož cílem bylo svrhnout vládu a zabít několik členů jejího vedení. Zdroj ze španělského ministerstva zahraničí agentuře Reuters řekl, že zatčení španělští občané neměli žádné vazby na španělské tajné služby a že Španělsko nebylo zapojeno do žádného plánu na politickou destabilizaci Venezuely. „Španělsko hájí demokratické a mírové řešení situace ve Venezuele,“ uvedl. „Můžeme potvrdit zadržení českého občana ve Venezuele. Náš zastupitelský úřad v Bogotě, pod který spadá také Venezuela, je v kontaktu s rodinou. Vzhledem k citlivosti případu nemůžeme v tuto chvíli poskytnout žádné další informace,“ sdělila Mariana Wernerová z odboru komunikace českého ministerstva zahraničí. Server DiarioVea přinesl záznam z tiskové konference venezuelských úřadů. Čech na záznamu drží ceduli s číslem cestovního pasu a se jménem Jan Darmovzal. Muž stejného jména i podoby je aktivním záložníkem ze 43. výsadkového pluku v Chrudimi. Že jde o tutéž osobu, uvedla s odkazem na server Neovlivní i agentura ČTK. Stejnou informaci má i portál iDNES.cz. Před rokem o něm kapitánka Zuzana Králová v článku pro iDNES.cz napsala: „Maraton v Severní Koreji, výstup na Kilimandžáro nebo instruktorský kurz potápění v Mosambiku – to je jen malý zlomek zážitků, které má na svém kontě dvaatřicetiletý aktivní záložník ze 43. výsadkového pluku Jan Darmovzal. V současné době je chrudimský příslušník nasazen v zahraniční operaci na Slovensku, kde reprezentuje armádu nejen jako voják, ale i jako sportovec.“ V textu se dále píše: „Jan Darmovzal vystudoval Sportovní studia na Masarykově univerzitě v Brně. Během pětiletého působení v Singapuru dálkově vystudoval právo na Londýnské univerzitě. Po návratu pracoval necelé dva roky pro agenturu CzechTrade, která spadá do působnosti ministerstva průmyslu a obchodu.“ Darmovzal, který se označuje za dobrodruha, vyhrál výběrové řízení na pozici vedoucí zahraniční kanceláře agentury CzechTrade v Kataru. Tam však podle serveru Seznam Zprávy neodjel. Navzdory bezpečnostní prověrce mu nevydalo souhlas ministerstvo zahraničí. Důvody úřady nesdělily. Mimo záznam však zdroje serveru Seznam Zprávy ve vedení ministerstev zahraničí a obchodu a průmyslu uvedly, že stopku způsobily články, ve kterých Darmovzal ostře kritizoval Izrael. „Zajímám se o mezinárodní vztahy, hlavně o problematiku Středního východu. Od doby, kdy jsem absolvoval dobrovolnický program na Západním břehu, je v centru mého zájmu izraelsko-palestinský konflikt,“ napsal sám o sobě Darmovzal. V textech na internetu Darmovzal mimo jiné viní Izrael z toho, že se svými sousedy vede války (Izrael od svého založení žádnou válku nezahájil, vždy se jednalo o války obranné, pozn. red.). „Fakt, že Česká republika i nadále hodlá chránit svého „nejvěrnějšího“ partnera i přes jeho silně rasistickou a apartheid podporující agendu, je velmi alarmující,“ dodává Darmovzal. Je i odkaz na text, kde označuje Hizballáh za libanonské populární hnutí, nikoliv za teroristickou organizaci. Španělští občané byli zadrženi ve městě Puerto Ayacucho, citovala španělská média ministrova slova pronesená na tiskové konferenci. Dodala, že při akci bylo zabaveno asi 400 pušek původem ze Spojených států. Španělští občané byli obviněni z příslušnosti ke španělské tajné službě. Madrid podle španělských médií toto tvrzení popřel. Americké ministerstvo zahraničí v sobotu potvrdilo zadržení jednoho příslušníka americké armády a uvedlo, že ví o nepotvrzených zprávách o dalších dvou amerických občanech zadržených ve Venezuele. „Jakákoli tvrzení o zapojení Spojených států do spiknutí s cílem svrhnout Madura jsou kategoricky nepravdivá. Spojené státy nadále podporují demokratické řešení politické krize ve Venezuele,“ uvádí se podle agentury AP v prohlášení úřadu. Zpráva o zadržení cizinců přichází poté, co venezuelská vláda tento týden odvolala svého velvyslance ve Španělsku ke konzultacím a předvolala si španělského velvyslance ve Venezuele. Vystupňovala tak diplomatické napětí po prezidentských volbách z konce července, v nichž podle venezuelských úřadů opět zvítězil Maduro. Opozice to zpochybnila a západní státy jí většinou dávají zapravdu. Venezuelu mimo jiné rozzlobilo rozhodnutí španělského premiéra Pedra Sáncheze setkat se s opozičním kandidátem na prezidenta Edmundem Gonzálezem Urrutiou, který podle opozice prezidentské volby vyhrál. González Urrutia minulý týden odešel do španělského exilu, vzhledem k tomu, že mu venezuelský režim pohrozil zatčením.",
        "category": "Zahraničí",
        "photos": 3,
        "date": "2024-09-15T09:45:00+02:00",
        "comments": 49
    },
    {
        "title": "V Drážďanech dokončili demolici zříceného mostu, čeká se další vzestup Labe",
        "content": "Bourací práce byly dokončeny o den rychleji, než se původně plánovalo. „Jsme velmi velmi šťastni,“ cituje list Sachsische.de mluvčího hasičů Michaela Klahreho. Experti očekávají, že hladina Labe v této oblasti v příštích dnech překročí hranici pěti metrů. V neděli ráno byla přitom hladina řeky vysoká 4,26 metru, odpoledne už 4,8 metru. Když byly bourací práce před půlnoci ukončeny, byla hladina Labe necelé čtyři metry. Nejvyšší bod se pak očekává v polovině příštího týdne. Zbytek spadlé části betonového mostu v Labi nemá na hladinu vody zásadní vliv. Podle silničního odboru bude tato část odstraněna až po opadnutí vody. Zřícená část mostu Carolabrücke je součást trojmostí. Zbylé dvě části byly rekonstruovány před pěti lety, zřícená část měla být rekonstruována příští rok. Už několik hodin po středečním zřícení mostní konstrukce se spekulovalo, zda bude most znovu postaven například podle historické předlohy z roku 1895. To ale kvůli zachování lodní dopravy vyvrátil odborník z drážďanské univerzity Reinhard Koettnitz. Původní most byl postaven z pískovce v letech 1892 až 1895. Krátce před koncem druhé světové války ho v roce 1945 vyhodily do povětří jednotky SS, aby zpomalily postup Rudé armády. Nový most stavěla firma VEB Brückenbau Drážďany do roku 1971. Po částech A a B jezdí automobily, na části C byly tramvajové koleje a chodník.",
        "category": "Zahraničí",
        "photos": 53,
        "date": "2024-09-15T07:33:00+02:00",
        "comments": 17
    },
    {
        "title": "Záplavy v Polsku trhají další přehradu, při zásahu v Rakousku zemřel hasič",
        "content": "V obci Krosnowice v polském Dolnoslezském vojvodství se utopil muž, oznámil v neděli ráno polský premiér Donald Tusk. Situace je podle něj po neustávajícím dešti na mnoha místech v zemi dramatická. Úřady Slezského vojvodství na hranicích s Českou republikou varovaly před bleskovými záplavami. V neděli odpoledne se v polském městě Stronie Ślonskie nedaleko českých hranic protrhla přehrada, ulice zaplavila přívalová vlna, informuje list Gazeta Wyborcza. V Polsku také přetekla přehrada Międzygórze. „Voda byla sice vypuštěna, ale dosáhla své maximální hladiny! Přítok vody je obrovský,“ napsala dolnoslezská obec Bystrzyca Kłodzka na síti X. Zapora w Międzygórzu poza kontrolą: https://t.co/hEOjfuawYU V Rakousku je nejhorší situace ve spolkové zemi Dolní Rakousy, kterou úřady vyhlásily za oblast postiženou živelní pohromou. Při zásahu tam přišel o život jeden z hasičů. „Bohužel při povodňové operaci už zemřel jeden hasič,“ řekla na tiskové konferenci hejtmanka Dolních Rakous Johanna Miklová-Leitnerová. Vyjádřila lítost nad ztrátou života. Případ se stal v okrese Tulln, kde hasič při pumpování vody uklouznul ze schodů a zemřel. Ve Vídni se vylila z břehů řeka Vídeňka a zaplavila několik nábřeží a domů v části Penzing. Lidé ze zasažené oblasti byli evakuování v časných ranních hodinách. K některým budovám se lze dostat pouze na člunech. Ve třech vídeňských okresech byly přerušeny dodávky proudu a hasiči se snaží zabránit bariérami v průniku vody do prostorů místního metra. Uzavřeno bylo několik silnic včetně dálnice A1, která vede z Vídně do Lince. Zvláště nebezpečná je situace kolem řek Kamp a Kremž (Krems), které se vlévají do Dunaje. „Situace se kvůli masivním srážkám v celé spolkové zemi nadále zhoršuje,“ řekl náměstek hejtmana Dolních Rakous Stephan Pernkopf. V příštích hodinách se očekává dalších 50 milimetrů srážek. Nádrž Ottenstein, která je na Kampu, je už téměř po okraj naplněná a očekává se, že přeteče. Na řece Dyji (Thaya) v okrese Waidhofen byla překročena úroveň stoleté vody. Dolní Rakousy už si vyžádaly pomoc hasičů z jiných spolkových zemí a rovněž asistenční misi rakouských ozbrojených sil. Na některých místech hrozí i sesuvy půdy. V Drážďanech hladina Labe v noci dosáhla úrovně prvního povodňového stupně. Druhý stupeň varování už platí na Labi v Schöně u českých hranic a také na Lužické Nise ve Zhořelci. V částech Saska meteorologové hlásili na neděli další déšť. Vydatné srážky se odpoledne očekávají také v jihovýchodním Bavorsku, kde je situace napjatá především v Pasově. Situaci před očekávanými povodněmi zkomplikovalo v saském hlavním městě středeční zřícení části mostu Carolabrücke. Hasičům se podařilo v sobotu pozdě večer odstranit trosky části u Nového Města, kterou strhli z preventivních důvodů a které byly na souši. „Zvládli jsme to,“ napsali k tomu drážďanští hasiči na instagramu. Část mostu ale dál zůstává v korytě řeky, voda ji zaplavuje a podle hasičů je nereálné, aby ji dostali z Labe před příchodem povodňové vlny z Česka. Podle současných odhadů ale nebudou mít trosky mostu v korytě výrazný vliv na další zvýšení hladiny Labe, odhaduje se 30 až 50 centimetrů navíc. „To je v rámci ochrany před povodní ale zvládnutelné,“ uvedl šéf saského úřadu pro životní prostředí René Herold. V předhůří Alp a v Bavorském lese, tedy německé části Šumavy, se vylily některé potoky a říčky z břehů. Podle tamní policie je situace pod kontrolou, v noci hasiči vyjížděli pouze k několika spadlým stromům či zaplaveným ulicím. V Horní Falci je nejzasaženější město Cham u českých hranic, ani tam ale podle policejního mluvčího následky vytrvalého deště nejsou nijak velké. V západní a severozápadní části Slovenska se po vydatném dešti vylily z břehů některé toky, voda zaplavila rovněž obydlené oblasti, informovaly v neděli místní úřady a média. Voda se dostala i na část dálnice D2 ve směru z Bratislavy do Česka. Situaci komplikuje silný vítr. Výrazněji stoupla hladina řek Morava a Dunaj, v několika regionech platí nejvyšší výstraha před záplavami. Flash floods in Habovka, Slovakia, July 17th. Video by Eduard Lajčin. Thanks to Miroslav Makan for the report. Posted with permission. https://t.co/u3SSrQCNXT Slovenská policie v souvislosti s nepříznivým počasím pomáhá při evakuaci asi 100 lidí ve vesnici Kuchyňa na západě země. Podobně evakuují také obyvatele pěti domů v okrajové čtvrti Bratislavy. Ve slovenské metropoli hladina Dunaje přesáhla výšku sedmi metrů; kulminovat by podle vlády měla v pondělí a úterý na 930 centimetrech. Na Slovensku podle meteorologa Cyrila Simana při nadcházejícím dešti ještě spadne zpravidla pět až 30 litrů a ojediněle 40 litrů vody na metr čtvereční. To je výrazně méně než dřívějších 70 až 80 litrů denně. Srážky ale mohou opětovně zvýšit hladinu některých menších toků, která po ustání srážek klesla. Policie varovala před povodňovou turistikou, když vyzvala zvědavce, aby se nepřibližovali ke korytům rozvodněných řek. „Chvilka nepozornosti při snaze o co nejlepší záběr Vás může stát život. V případě pádu do řeky by mohly být následky fatální. Z tohoto důvodu budou v blízkosti řeky Dunaj na místech se zvýšeným pohybem občanů hlídky vykazovat lidi do bezpečí,“ napsal v tiskové zprávě policejní mluvčí Michal Szeiff.",
        "category": "Zahraničí",
        "photos": 56,
        "date": "2024-09-15T10:50:00",
        "comments": 11
    },
    {
        "title": "Polsko čeká kritická noc. Nezbytná je úplná mobilizace kvůli povodním, řekl Tusk",
        "content": "Je před námi kritická noc, nezbytná je úplná mobilizace, apeloval polský premiér Donald Tusk na sociální síti X. „Hasiči, vojáci, policisté, úředníci místní samosprávy a všechny státní služby se do boje proti povodním zapojili na sto procent. Za chvíli bude brífink v Nyse,“ napsal Tusk. Přes ves Wierzchowiny u města Radom ve středním Polsku se podle příspěvků na sociálních sítích přehnalo tornádo, které poškodilo přinejmenším několik obytných budov a hospodářských stavení. Tři mosty na polsko-českých hranicích jsou neprůjezdné, policie je uzavřela kvůli stoupající hladině řeky Opava, uvedla Gazeta Wyborcza. Mosty v obcích Boboluszki, Branice a Dzierżkowice jsou uzavřené z polské i české strany a zůstanou zavřené, dokud hladina řeky neklesne, dodal deník. Upozornil, že kvůli vylití řeky Piotrówka z koryta je v obci Golkowice uzavřena ulice vedoucí k hraničnímu přechodu s Českem. Ministr vnitra Tomasz Siemoniak dopoledne uvedl, že úřady sledují srážky a stav vodních toků v Česku. „Tyto údaje nejsou dobré, mírně řečeno,“ dodal podle agentury PAP. Odpoledne na tiskové konferenci v Klodzku podle televize TVN 24 označil za nejhorší situaci v nyském a prudnickém okresu, přičemž nejvíce pozornosti vyžaduje situace v Glucholazech, kde pokračuje evakuace části obyvatel. V Glucholazech se z břehů vylila řeka Biala Glucholaska, která podle hasičů vystoupala dva metry nad poplašný stav. Místo navštívil i Siemoniak, který na platformě X zveřejnil fotografie zachycující práci záchranářů. Nejkritičtější je podle ministra situace ve vsi Jarnoltówek, která je součástí Glucholaz a kde se nachází protipovodňová nádrž. Před polednem zde začala evakuace. Část obyvatel musela být evakuována také z vesnice Morów dále na sever, protože se tu v korytu neudržela místní říčka Mora. Dohromady měli hasiči v regionu na 400 výjezdů. Evakuovaným obyvatelům z města Lądek-Zdrój, které leží nedaleko hranice s Českem, situace připomíná povodně v roce 1997. „Zdá se, že vody je ještě víc než tehdy, už proniká do domů. Řeka se vylila z břehů už ve vsích před městem,“ řekla agentuře PAP jedna z evakuovaných žen. Kvůli hrozbě zaplavení hasiči evakuovali z centra města deset lidí, z nichž většina našla útočiště u příbuzných. Polský meteorologický ústav předpovídá vytrvalé dešťové srážky. Na 41 stanicích překročila úroveň hladiny toků pohotovostní stupeň, oznámil institut. Stanice v Jarnoltóweku za posledních 24 hodin naměřila rekordních 161,5 milimetru srážek, což je o 30 milimetrů více než v roce 1997, napsal list Gazeta Wyborcza. Ničivé povodně tehdy zasáhly Polsko a zaplavily Moravu, Slezsko a východ Čech. Další rekordy podle onet.pl padly v Dolnoslezském, Slezském a Opolském vojvodství. Stanice v lázeňském městě Swieradów-Zdrój u hranic s Libereckým krajem zaznamenaly za posledních 24 hodin 120 milimetrů srážek, předchozí rekord byl 56 milimetrů. Ve vsi Kalków pod Nysou velká voda strhla auto, ve kterém zůstala uvězněna řidička, ale prudký proud ji připravil o možnost úniku. Drama skončilo šťastně, ženu se hasičům podařilo zachránit a předali ji zdravotníkům, informovala televize TVN 24.",
        "category": "Zahraničí",
        "photos": 9,
        "date": "2024-09-14T17:43:00+02:00",
        "comments": 0
    },
    {
        "title": "Rusko a Ukrajina si vyměnily válečné zajatce, mezi navrátilci jsou i ženy",
        "content": "„Ještě 103 vojáků se podařilo vrátit na Ukrajinu z ruského zajetí,“ napsal Zelenskyj na sociální síti. Upřesnil, že jde o 82 vojínů a poddůstojníků a 21 důstojníků, a to včetně obránců Mariupolu, příslušníky národní gardy, pohraničníky a policisty. Poděkoval také týmu, který má na starosti výměny zajatců, za „tak dobré zprávy pro Ukrajinu“. Mezi osvobozenými z ruského zajetí - tentokráte výlučně mužů - je podle koordinačního štábu i 69 obránců Mariupolu, přístavního města u Azovského moře, včetně 31 vojáků, kteří obklíčení a ruské převaze vzdorovali v poslední baště, ocelárnách Azovstal. Our people are home.We have successfully brought back another 103 warriors from Russian captivity to Ukraine.82 privates and sergeants. 21 officers. Defenders of the Kyiv and Donetsk regions, Mariupol and Azovstal, Luhansk, Zaporizhzhia, and Kharkiv regions. Warriors of the… https://t.co/CH0V5tBt93 https://t.co/M9YsZjpFct Většina z nich potřebuje okamžitou lékařskou pomoc. Drtivá většina osvobozených upadla do zajetí na počátku války, poznamenal ukrajinský ombudsman Dmytro Lubinec. Upřesnil, že od ruské invaze v únoru 2022 se uskutečnilo 57 výměn zajatců a do vlasti se podařilo vrátit 3 672 Ukrajinců a Ukrajinek. Výměnu 206 zajatců zprostředkovaly Spojené arabské emiráty (SAE); podle tamní agentury WAM tak učinily již poosmé, poznamenala agentura Reuters. „Dne 14. září se po vyjednávání z území kontrolovaného kyjevským režimem vrátilo 103 ruských vojáků zajatých v Kurské oblasti. Výměnou jsme předali 103 válečných zajatců ukrajinských ozbrojených sil,“ uvedlo ruské ministerstvo obrany v prohlášení. Všichni ruští zajatci jsou podle Moskvy momentálně v Bělorusku. Čeká je přesun do Ruska, kde se o ně postarají lékaři. Ukrajinský koordinační štáb upozornil, že páteční výměna zajatců byla výjimečná tím, že se poprvé po dlouhé době podařilo osvobodit z ruského zajetí i ženy; mezi 49 osvobozenými jich bylo 23. Jde hlavně o civilistky, které Rusové nezákonně uvěznili ještě před vypuknutím války, ale také o vojákyně z někdejšího pluku, nynější brigády Azov, které v zajetí strávily více než dva roky, poznamenal list Ukrajinska pravda. Ukrajinský ombudsman Lubinec podle médií uvedl, že zdravotní stav osvobozených krajanů je velmi vážný, mnozí v ruském zajetí zhubli o desítky kilogramů.",
        "category": "Zahraničí",
        "photos": 15,
        "date": "2024-09-14T13:13:00+02:00",
        "comments": 30
    },
    {
        "title": "Vojenské vybavení jsme Ukrajině měli dát dřív, přiznal šéf NATO Stoltenberg",
        "content": "„Nyní poskytujeme vojenské vybavení do války - tehdy jsme mohli poskytnout vojenské vybavení, abychom válce zabránili,“ řekl Stoltenberg. Poukázal na neochotu NATO poskytnout zbraně, o které Kyjev požádal před invazí, kvůli obavám z eskalace napětí s Ruskem. Po zahájení války Kyjev, který není členem NATO, po počátečním váhání začal dostávat od svých spojenců jeden zbraňový systém za druhým. Stoltenberg rovněž uvedl, že válku na Ukrajině se podaří ukončit jedině u jednacího stolu. „K ukončení této války bude muset v určité fázi opět nastat dialog s Ruskem. Musí však být založen na ukrajinské síle,“ řekl. Stoltenberg, bývalý premiér Norska, v říjnu odstoupí z funkce v čele NATO, kterou zastával od roku 2014. Nahradí ho bývalý nizozemský premiér Mark Rutte. Stoltenberg odmítl potvrdit, že po odchodu z NATO převezme funkci předsedy Mnichovské bezpečnostní konference po německém diplomatovi Christophu Heusgenovi. Prohlásil, že má mnoho možností a bude bydlet v Oslu.",
        "category": "Zahraničí",
        "photos": 5,
        "date": "2024-09-14T10:37:00+02:00",
        "comments": 107
    },
    {
        "title": "Záplavy v Rumunsku mají oběti na životech, ve Švýcarsku výrazně klesly teploty",
        "content": "Oběti záplav oznámily v sobotu dopoledne rumunské úřady, pátrací týmy při záchranných operacích u toku Dunaje v župě Galatsi na jihovýchodě Rumunska nalezly čtyři mrtvé. Záchranáři kvůli silným dešťům a následným povodním zasahovali v 19 obcích po celé zemi, zachránili desítky lidí. První oběť nepříznivého počasí hlásí i Švýcarsko, v tamní vesnici Wengen v pátek větve padajících stromů těžce zranily dvaapadesátiletou ženu. Ta podle dnešního prohlášení policie po převozu do nemocnice zemřela, uvedla policie. Švýcarsko na řadě míst zaznamenalo rekordně nízké teploty pro toto roční období. Ve švýcarských Alpách už také v pátek začalo sněžit. Podle předpovědi meteorologů by v horských oblastech měl v sobotu dále padat sníh, a to zejména ve výškách nad 1200 metrů. Ve výškách kolem 1300 metrů leží až deset centimetrů sněhu, v polohách nad 1800 nadmořských metrů je to až 35 centimetrů. Vláda vydala varování před lavinami. Nejnižší teploty v historii měření, které místy sahá až do roku 1864, evidovala meteorologická služba MeteoSchweiz v pátek v řadě regionů Švýcarska. V Engelbergu v centrálním Švýcarsku bylo naměřeno 4,6 stupně, v Interlakenu 8,1 stupně. Na železniční stanici Jungfraujoch, která se nachází ve výšce bezmála 3500 metrů, bylo minus 11,7 stupně. Uzavřeno bylo několik silničních průsmyků, včetně sedel Furka, Gotthard, Grimsel, Flüela, Susten či Nufenen. Na některých místech uvázli řidiči, jejichž vozidla měla pouze letní pneumatiky. Na lepší počasí čekají v hotelech. Slovensko očekává zhoršení povodňové situace na Dunaji, v Bratislavě proto budou postaveny mobilní protipovodňové bariéry. Naopak se zlepšil výhled pro slovenský úsek Moravy, která by se podle posledních odhadů vylít neměla, uvedla slovenská vláda. Nejvyšší stupeň výstrahy před záplavami v zemi pod Tatrami platí pro hlavní město a čtyři slovenské okresy sousedící s Českem a Rakouskem. Slovenští meteorologové nadále předpokládají, že během stávajících vln vydatných srážek místy spadne na západním Slovensku od čtvrtka do pondělí dohromady až 230 litrů vody na metr čtvereční. Kromě vydatných srážek některé regiony Slovenska čelí silnému větru. Hasiči v souvislosti s počasím zasahovali zejména v Bratislavském a Trnavském kraji při více než 220 případech. Situace v Polsku, zejména ve vojvodstvích na jihu a jihozápadě, je podle polských médií složitá a meteorologové i nadále předpovídají vytrvalé dešťové srážky. Je před námi kritická noc, nezbytná je úplná mobilizace, uvedl polský Donald premiér Tusk v souvislosti s povodněmi na jihu a jihozápadě země. Tři mosty na polsko-českých hranicích jsou neprůjezdné, policie je uzavřela kvůli vysoké hladině řeky Opava, píše Gazeta Wyborcza na svém webu. Na 41 stanicích překročila úroveň hladiny toků pohotovostní stupeň. V Glucholazech nedaleko českého Jeseníku úřady kvůli povodni evakuovaly na 400 lidí, místo navštívil i polský ministr vnitra Tomasz Siemoniak. Ciężka noc w Głuchołazach. Przed godziną 3 wobec podnoszącego się stanu Białej Głuchołaskiej i po naradzie z @MSWiA_GOV_PL i @KGPSP burmistrz podjął decyzję o ewakuacji mieszkańców kilku ulic przylegających do rzeki. Do akcji ruszy 60 policjantów, a miasto i rzekę zabezpiecza w… https://t.co/uakQMho8FS https://t.co/iLHMhvwknW V nedalekém Jarnoltóweku za posledních 24 hodin naměřili 161,5 milimetru srážek, což je o 30 milimetrů více než dosavadní rekord z roku 1997. Ničivé povodně tehdy zasáhly Polsko a zaplavily Moravu, Slezsko a východ Čech. Další rekordy podle onet.pl padly v Dolnoslezském, Slezském a Opolském vojvodství. Stanice v lázeňském městě Swieradów-Zdrój u hranic s Libereckým krajem zaznamenaly za posledních 24 hodin 120 milimetrů srážek, předchozí rekord byl 56 milimetrů. Několik obcí v rakouské spolkové zemi Dolní Rakousy bylo vyhlášeno za oblasti postižené živelní pohromou. Hasiči zaznamenali četné výjezdy kvůli neustálému dešti a bouřkám, v některých místech začaly preventivní evakuace, v dalších se připravují. Předpovědi hydrologů se zhoršují, řekl podle agentury DPA zástupce zemského hejtmana Stephan Pernkopf. V oblasti Waldviertelu se očekává až stoletá voda. „Obce a okresní úřady se připravují na preventivní evakuaci a informují konkrétně postižené osoby,“ uvedl Pernkopf. V některých obcích začaly evakuace již v pátek večer, to se však týkalo převážně zahrádkářských kolonií a chatových oblastí. Podle současných předpovědí také hrozí, že by se v neděli mohla přelít přehradní nádrž Ottenstein. Vážná situace se očekává hlavně v okolí řeky Kamp, kde by měla být až stoletá voda. Na Dunaji hrozí největší povodně za 30 let. Podle dosavadních informací mají v příštích dnech úhrnné srážky dosáhnout až 230 milimetrů. Lze tak očekávat rychlý a výrazný vzestup vodních hladin. Kromě toho předpovědi počítají i s vichřicí. Nejvyššího stavu by hladiny vodní toků měly dosáhnout převážně v noci na pondělí. V sobotu brzy ráno byl preventivně přerušen provoz na několika železničních tratích. Toto opatření v sobotu začalo platit také v regionální autobusové dopravě na levém břehu Dunaje v oblasti Wachau. Mluvčí zemského velení Klaus Stebal již dříve uvedl, že situace se vyostřila. Ve spolkové zemi se na povodeň připravují už několik dní. Kromě výstavby mobilních ochranných systémů plní pytle s pískem a vytvářejí se prostory pro zachycování vody. Hladina Labe v Sasku stoupá, ve vesnici Schöna u českých hranic už dosáhla prvního povodňového stupně. V Drážďanech za dnešek hladina vzrostla o 1,5 metru a dosáhla 3,7 metru. Běžný stav je přitom v saské metropoli mezi 1,5 až dvěma metry. Vyplývá to z informací saského povodňového centra. Části mostu Carolabrücke, který se zřítil v noci na středu, jsou od rána pod vodou, informoval web listu Sächsische Zeitung. První části mostu Carolabrücke, který se zřítil v noci na středu, jsou od rána pod vodou, informoval web listu Sächsische Zeitung. Trosky na souši se hasiči snaží dál odstranit, hotovi chtějí být do večera. Bourací práce na mostě Carolabrücke podle ranního prohlášení mluvčího drážďanských hasičů Michaela Klahreho jdou hladce. „Daří se nám postupovat opravdu dobře,“ řekl na tiskové konferenci. „Dnes večer budeme moci práce prozatím ukončit,“ dodal později. Na nábřeží u drážďanského Nového Města na pravém břehu Labe by pak neměly zbýt žádné trosky, aby se voda mohla případně volně rozlít a zbytky mostu nepředstavovaly bariéru. V neděli se v Sasku čeká povodňová vlna, jež má přijít po Labi z Česka. Podle nynějších informací zemského povodňového centra by mohlo Labe dosáhnout prvního povodňového stupně v sobotu večer na vodočtu v Schöně na hranici s Českem, v neděli ráno už podobně zvýšená hladina bude v Drážďanech. Kulminace se nyní na saských měřicích stanicích čeká od středy do čtvrtka příštího týdne. René Herold z drážďanského úřadu pro životní prostředí uvedl, že očekává kulminaci na pěti metrech. Trosky mostu v korytě Labe, které nyní nelze vyzdvihnout, podle něj ale podle současných propočtů nebudou mít na výšku hladiny žádný vliv. Na jihovýchodě Bavorska, především u hranic s Českem a Rakouskem, se mezitím podle místních médií vylily první potoky a říčky z břehů. Žádné velké škody zatím obce nehlásí, většinou jsou zaplavené silnice, někde sklepy. „V Bavorsku ale pršet zdaleka nepřestalo,“ varoval Marco Manitta z Německé meteorologické služby (DWD). Podle Manitty jsou dosud následky vydatných srážek v Bavorsku relativně malé i proto, že část srážek zůstala v podobě sněhu na horách. Sněžit by mohlo už od 1 000 metrů nad mořem. Meteorologové podle Bavorského rozhlasu hovoří v této souvislosti o „výrazném nástupu zimy“, který je podle nich pro toto roční období „trochu neobvyklý“. Pršet v jihovýchodním Bavorsku podle nynějších předpovědí přestane nejdříve ve středu. Na záplavy se proto připravuje mimo jiné město Pasov, v němž se stékají Dunaj, Inn a Ilz svádějící vodu z deštěm postižených oblastí.",
        "category": "Zahraničí",
        "photos": 28,
        "date": "2024-09-14T13:48:00",
        "comments": 8
    },
    {
        "title": "Na Putina moc nemyslím, řekl Biden. V Bílém domě přivítal britského premiéra",
        "content": "Biden a Starmer si za přítomnosti novinářů vyměnili krátké úvodní proslovy, načež reportéři začali vykřikovat dotazy, než je personál vyprovodil z místnosti. Odpověď zazněla pouze na otázku, co si americký prezident myslí o vyjádřeních Moskvy ohledně hrozící války s NATO. „Na (ruského prezidenta) Vladimira Putina moc nemyslím,“ řekl Biden. Putin ve čtvrtek uvedl, že NATO by se ocitlo ve válce s Ruskem, pokud by Západ umožnil Ukrajině útočit na cíle hluboko v ruském území. Bidenova vláda mezitím čelí tlaku Kyjeva nebo také některých zákonodárců Republikánské strany, aby podmínky používání dalekonosných zbraní pro Ukrajinu uvolnila. Podle zdrojů amerických médií je otázka jedním z témat dnešního jednání, přičemž Starmer se chystal požádat Bidena o souhlas s využíváním britských střel Storm Shadow, které obsahují i součásti vyráběné v USA. Bílý dům nicméně před jednáním avizoval, že žádné oznámení se dnes v tomto směru nechystá. Biden a Starmer neplánovali na závěr schůzky společnou tiskovou konferenci. Oba lídři na úvod setkání řekli, že budou mluvit také o situaci na Blízkém východě, kde již téměř rok zuří válka v Pásmu Gazy mezi Izraelem a palestinským teroristickým hnutím Hamás a kde přetrvávají obavy z širšího konfliktu. Jednání v Bílém domě se dnes účastnili také ministři zahraničí USA a Británie Antony Blinken a David Lammy, jakož i další blízcí spolupracovníci Bidena a Starmera. Gubernátor ruské Kurské oblasti Alexej Smirnov dnes nařídil evakuaci obyvatel vesnic, které leží v 15kilometrové zóně přiléhající k hranicím s Ukrajinou. Výzvu obyvatelům zveřejnil na Telegramu. Ze strany ruských úřadů se jedná o reakci na ukrajinský vpád do této západoruské oblasti, píše agentura AFP. Ruský prezident Vladimir Putin dnes výnosem navýšil tabulkový počet ruských vojáků o asi 180 000 na celkových 1,5 milionu. Vyplývá to z dokumentu zveřejněného na internetových stránkách Kremlu. Kreml i přes vpád Ukrajinců do Kurské oblasti odolal nutkání použít jaderné zbraně, ale trpělivost prezidenta Vladimira Putina není nekonečná. O víkendu to prohlásil místopředseda ruské bezpečnostní rady Dmitrij Medveděv, podle něhož může Moskva snadno udělat z Kyjeva „obrovskou roztavenou skvrnu“. Podobně se vyjádřili i další představitelé.",
        "category": "Zahraničí",
        "photos": 5,
        "date": "2024-09-14T07:07:00+02:00",
        "comments": 20
    },
    {
        "title": "Partaj je moc krajně pravicová, opouští Mussoliniho vnučka Meloniovou",
        "content": "„Je čas obrátit list a vstoupit do strany, která je blíže mému umírněnému a centristickému cítění,“ uvedla ve čtvrtek Mussoliniová pro agenturu ANSA. Vnučka fašistického vůdce se s premiérčinou stranou neshodne například v otázce přístupu k menšinám nebo LGBT+ komunitě. Během nedávno skončené olympiády v Paříži se například vymezila vůči slovům Meloniové na adresu alžírské boxerky Imán Chalífové. Italská soupeřka této sportovkyně Angela Cariniová vzdala zápas po pár sekundách, což následně rozvířilo otázky kolem „skutečného“ pohlaví Alžířanky. Italka se jí nakonec omluvila, ale kauza už byla na světě. Premiérka k tomu řekla, že nešlo o rovný zápas. „Dokud se neprokáže opak, Imán Chalífová je žena. A protrpěla si nedůstojný hon na čarodějnice,“ kritizovala ji pak Mussoliniová. Ta v minulosti také prohlásila, že „nikdy neměla ráda“ fašistický pozdrav, který podle listu The Guardian někteří členové Bratrů Itálie dodnes předvádějí během oslav výročí a podobných akcí. Dcera Romana Mussoliniho, kterého duce zplodil se svou druhou manželkou Rachele Guidiovou, tak odchází k „liberálnější“ koaliční straně Vzhůru, Itálie. Meloniové Bratři Itálie mají kořeny v neofašistickém Italském sociálním hnutí, které v roce 1946 založili příznivci Benita Mussoliniho a někdejší vysoce postavení členové jeho fašistické strany. Vládní strana má s hnutím dodnes společné stranické logo, italskou trikolóru ve tvaru plamene. Meloniová v minulosti řekla, že dnešní italská pravice „poslala fašismus do historie“. V koalici nicméně prosadila mnohé tvrdé kroky v oblasti migrace, potratů nebo adopcí dětí stejnopohlavními páry.",
        "category": "Zahraničí",
        "photos": 16,
        "date": "2024-09-13T20:50:00+02:00",
        "comments": 39
    },
    {
        "title": "Poškoď koleje, zapal letadlo. Ruští teenageři vzdorují Putinovi sabotážemi",
        "content": "Jedním z teenagerů odsouzených za sabotáž je patnáctiletý chlapec z Tobolsku v Ťumeňské oblasti, jehož otec bojoval na Ukrajině. Podle vyšetřovatelů mladík loni v únoru zamířil se zápalnými lahvemi k vojenské odvodní kanceláři. Cestou tam ho ale zadrželi agenti FSB. Podle úřadů chlapci kdosi na sociálních sítích za žhářský útok nabídl finanční odměnu. Teenager se už dříve otevřeně vymezil proti invazi na Ukrajinu. Soud mladíkovi nejdříve uložil domácí vězení, později mu ale místo toho nařídil povinnou psychiatrickou léčbu. Nejméně dvacítka Rusů ve věku od patnácti do sedmnácti let nyní kvůli obvinění ze sabotáže čeká ve vazbě na soud nebo už sedí ve vězení. Mnozí z nich pocházejí z regionů podél Transsibiřské magistrály, kterou Moskva využívá k přepravě vojenského vybavení a munice na západ. Tresty za takové provinění mohou dosáhnout až dvaceti let odnětí svobody, v případě přitěžujících okolností až doživotí. Rusko eviduje jména všech občanů obviněných z terorismu, sabotáže nebo extremismu ve veřejném registru. Podrobnosti o případech stát většinou tají. To, že se něčí jméno objeví v rejstříku, ještě nemusí znamenat, že je za mřížemi – rovněž může zatím čelit vyšetřování. Na seznamu „extremistů“ je podle portálu Mediazona v současnosti 54 sedmnáctiletých, 21 šestnáctiletých a 13 patnáctiletých. Letos úředníci do registru zařadili nejméně 20 teenagerů. Jeho nejmladším členem je čtrnáctiletý chlapec z města Ivanovo. Jedním z těch, kteří skončili v kriminále, je podle portálu Lidé Bajkalu devatenáctiletý Ilja Podkamenij, který v listopadu 2022 zastavil nákladní vlak v Irkutské oblasti omotáním měděného drátu kolem kolejí. Strojvedoucí na místě našel leták s nápisem: „Putinovci budou viset na stromech místo listí, smrt fašistovi Putinovi“. Vyšetřovatelům trvalo sedm měsíců, než Podkameného dopadli. Také on nejdříve skončil v domácím vězení. Soud ho ale nakonec obvinil z přípravy a organizování teroristického útoku. Podle vyšetřovatelů rovněž plánoval zapálit armádní odvodní úřad a železniční zabezpečovací skříň. Loni na podzim Podkamenij dostal trest 12 let vězení. „Motivovalo mě zoufalství a touha bojovat proti nastupující temnotě. Myslím, že celé to šílenství brzy skončí a propustí mě,“ napsal v dopise Mediazoně. Loni na jaře policie zatkla osmnáctiletého mladíka Viktora Skorobogatova z Novosibirska, kterému se podařilo zapálit stíhačku Su-24. Další tři náctileté z regionu zadržela kvůli žhářským útokům na železnici. Letos v červnu pak soud v Krasnojarské oblasti odsoudil za plánování zapálení zabezpečovací skříně dva mladíky ke čtyřem a pěti a půl letům odnětí svobody v zařízení pro mladistvé.",
        "category": "Zahraničí",
        "photos": 10,
        "date": "2024-09-13T20:29:00+02:00",
        "comments": 99
    },
    {
        "title": "Vydatné sněžení v Alpách má první oběť, v Dolomitech zemřela Kanaďanka",
        "content": "V Dolomitech zaskočila sněhová bouře 56letou Kanaďanku a její stejně starý doprovod. Dvojice asi dva kilometry od horské chaty zavolala na tísňovou linku. Žena byla po příchodu záchranářů vyčerpaná a silně podchlazená, kvůli špatnému počasí ale nemohla na pomoc vzlétnout helikoptéra. Kanaďanka následně zemřela a muž na místě musel přenocovat ve stanu, který mu záchranáři postavili. Ráno turistu transportoval vrtulník do nemocnice v Bolzanu. První sníh nehlásí jen Itálie, ale také Slovinsko, Německo a Rakousko. Na Zugspitze v Bavorsku, nejvyšší německé hoře, nasněžilo zhruba deset centimetrů. Sněžilo také na Feldbergu, který je nejvyšším vrcholem Schwarzwaldu v Bádensku-Württembersku. Německá meteorologická služba (DWD) předpovídá, že v nadmořských výškách nad 1500 metrů napadne až 50 centimetrů sněhu. Podobné předpovědi vydali i meteorologové v Rakousku, v horách rakouské spolkové země Tyrolsko by mohly nasněžit dokonce až dva metry. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Zahraničí",
        "photos": 2,
        "date": "2024-09-13T17:30:00+02:00",
        "comments": 4
    },
    {
        "title": "VIDEO: Ruský voják se schoval na latríně. Dron si ho stejně našel",
        "content": "„Vojáci Wild division opět doslova smíchali okupanta s hovnem,“ komentuje na svém Telegramu nahrávku dronová jednotka 82. samostatné výsadkové útočné brigády, jejíž části bojují i v Kurské oblasti. Jestli ovšem i toto video bylo natočeno na území Ruska, není jasné. Jednotka sídlící v Bukovině vznikla před rokem v rámci příprav na protiofenzivu v Záporožské oblasti. Její příslušníci prošli výcvikem ve Velké Británii, ve výzbroji mají britské tanky Challenger 2, německé obrněnce Marder 1A3, americké kolové transportéry Stryker nebo americké tažené houfnice M119. Ukrajinský publicista Jurij Butusov v souvislosti s videem připomíná známý výrok Vladimira Putina, který před čtvrtstoletím sliboval, že čečenské teroristy „utopí v hajzlu“. „Takto vypadá ruský portál do pekla okupantů. Zajímalo by mě, jestli si Rusové pamatují na Putinův volební slogan ‚topit na hajzlu‘ z roku 1999. Nyní mohou konečně plně pochopit jeho tajný význam.“",
        "category": "Zahraničí",
        "photos": 1,
        "date": "2024-09-13T16:30:00",
        "comments": 308
    },
    {
        "title": "Slovinsko se rozhodlo dát von der Leyenové ženu, zabrzdilo tím celou Komisi",
        "content": "Vláda v Lublani původně do komise nominovala Tomaže Vesela, který devět let vedl slovinský Účetní dvůr a byl také předsedou nezávislé auditní komise Mezinárodní fotbalové federace. Vesel však před týdnem kandidaturu stáhl a Slovinsko v pondělí oznámilo, že hodlá do Bruselu vyslat Kosovou, která v minulosti byla velvyslankyní v Německu a později ve Švýcarsku. Změna podle médií souvisela s požadavkem šéfky komise Ursuly von der Leyenové, aby některé státy vybraly ženy místo mužů, kterých je mezi nominovanými výrazně více. Podle šéfky delegace slovinské konzervativní opozice v klubu EPP Romany Tomcové je ale krok vlády levicově liberálního premiéra Roberta Goloba nepochopitelný a lze ho vysvětlit jen tím, že automaticky ustoupil von der Leyenové. To je pro opozici nepřijatelné, stejně jako samotná minulost Kosové, řekla Tomcová. „Dovedete si představit, že by někdo například z Německa nominoval kandidáta zatíženého tím, že byl v minulosti spolupracovníkem Stasi?“ prohlásila s odkazem na tajnou službu někdejší Německé demokratické republiky. Podle Tomcové vadí Kosová celému klubu EPP, poslanci z dalších zemí se však oficiálně nevyjádřili. Opozice, jejímž šéfem je bývalý slovinský premiér a hlasitý stoupenec bývalého amerického prezidenta Donalda Trumpa Janez Janša, nyní podle informací bruselského webu Politico odmítá svolat jednání evropského výboru slovinského parlamentu, jehož vyjádření je pro oficiální schválení kandidatury Kosové nutné. Výbor měl zasednout v pátek podle zdrojů slovinských médií však bylo jednání odloženo. Šéf výboru patřící do Janšovy strany podle Tomcové není spokojen s informacemi o nové kandidátce, které zatím dostal. Krajní termín, do něhož musí jednání svolat, je za dva týdny. Von der Leyenová, jejíž němečtí křesťanští demokraté rovněž patří do EPP, chtěla původně představit europoslancům svůj exekutivní tým včetně rozdělení portfolií už tento týden. Kvůli průtahům v Lublani to však odložila na příští úterý. Zatím není jisté, zda bude kvůli vývoji ve Slovinsku moci rozdělení postů v komisi skutečně představit. „Do úterního rána je ještě času dost, záměrem předsedkyně Evropské komise stále je dorazit na Konferenci předsedů EP a představit tam novou komisi,“ řekl v pátek novinářům mluvčí unijní exekutivy Eric Mamer. „Uvidíme, jak se věci vyvinou, jsme v kontaktu se slovinskými úřady,“ dodal. Na dotaz, zda komise obdržela dopis od šéfa slovinského parlamentního výboru, ve kterém od Bruselu žádá další informace, mluvčí neodpověděl. Zdůraznil ale, že jde o „proces, který se odehrává mezi komisí a slovinskou vládou, která kandidáta nominuje“, tedy nikoli mezi Bruselem a slovinskou opozicí. Evropská komise nicméně podle Mamera „respektuje vnitrostátní procedury jednotlivých zemí“ a nyní je ve stadiu vyčkávání. Rozhodnutí parlamentního výboru je podle slovinských pravidel potřeba, nicméně zároveň je pro vládu nezávazné. V případě, že by zasedání vůbec nebylo svoláno, spekuluje se o tom, že by von der Leyenová musela prezentaci nových členů komise opět odložit. Druhou možností by bylo, že by vedení Evropského parlamentu seznámila jen s tím, jak budou vypadat jednotlivá portfolia a oznámení jmen by si nechala až na jindy.",
        "category": "Zahraničí",
        "photos": 9,
        "date": "2024-09-13T16:12:00+02:00",
        "comments": 19
    },
    {
        "title": "KOMENTÁŘ: Napravovat škody po vládě mohou začít kraje už letos",
        "content": "Svůj investiční potenciál tehdy využily na jedničku a výrazně tak za asistence vlády pomohly zmírnit propad naší ekonomiky. Kromě toho aktivně vypisovaly grantové programy pro nejzasaženější podnikatele z oblasti cestovního ruchu, kultury nebo pohostinství, nabízely podnikům výhodné půjčky, rozvážely léky, potraviny nebo vakcíny. A podobnou pomoc potřebuje velká část našich občanů i celá ekonomika od svých hejtmanů i dnes. Fialova vláda daňovým balíčkem připravila rodiny s dětmi, firmy i živnostníky o 73 miliard ročně, každému důchodci vzala v době enormního zdražování přes 1 000 Kč měsíčně a místo slibovaného zatočení s národním dotačním byznysem sebrala desítky miliard na silnice, školy a školky, startovací byty, sport a kroužky pro děti, výstavbu domovů pro seniory nebo třeba na regionální školství. Nejdražší elektřina na kontinentu, propad reálných mezd šest let nazpátek, nejpomalejší návrat na předcovidovou úroveň z celé evropské sedmadvacítky. To je realita, se kterou Češi zápasí každý den. Čekat na lepší vládu až do sněmovních voleb je luxus, který si naše země dovolit nemůže. Zůstatky na účtech krajů ve výši 103 miliard jsou sice na první pohled fajn, ale rostoucí počet krajů s nevyužitým investičním potenciálem ukazuje na jediné: peníze daňových poplatníků by mohly být využity lépe. Právě teď nastal ten správný čas, aby kraje dočasně zastoupily selhávající a macešsky chovající se stát. V kompetenci krajů totiž může být jak finanční pomoc učitelům, zdravotníkům nebo pracovníkům v sociálních službách, tak třeba finanční pomoc seniorům nebo alespoň senior taxi. Dobrý hejtman nebude přihlížet, jak se talentované děti vzdávají kroužků, ale potřebným rodinám na kroužky přispěje. A samozřejmě pošle peníze tam, kde je vláda vzala. Třeba na výstavbu domovů pro seniory, startovacích bytů nebo školek. Kdy jindy než v době, kdy celá čtvrtina investic státu směřuje na zbrojení, se motorem chřadnoucí ekonomiky musí stát krajské investice? Kraj přece není jen rozlehlá budova na náměstí v krajském městě. Kraj jsou především lidé, kteří v něm žijí. A ti mají právo očekávat, že jim hejtman s miliardami na účtech alespoň částečně vrátí, co jim vláda vzala. Alespoň do doby, než přijde vláda lepší.",
        "category": "Domácí",
        "photos": 0,
        "date": "2024-09-12T10:38:00+02:00",
        "comments": 38
    },
    {
        "title": "Nedělejte si na povodních kampaň, kritizoval Vokřál hejtmana Grolicha",
        "content": "Od začátku byla diskuse plná emocí a ostré konfrontace. Hned na úvod vytkl Petr Vokřál hejtmanu Grolichovi, že zneužívá povodňovou hrozbu v předvolební kampani. „Když jsem hledal oficiální stanoviska hejtmana a stream z bezpečnostní rady kraje, tak jsem na oficiálním krajském Facebooku, Twitteru ani na YouTubu nic nenašel,“ postěžoval si Vokřál. „Chtěl bych proto pana hejtmana požádat, aby se z toho opravdu nestala kampaň. Aby nebyl jediným komunikačním zdrojem pro občany kanál placený koalicí SPOLU, ale oficiální profily Jihomoravského kraje,“ pokračoval. Jan Grolich se proti nařčení okamžitě ohradil. „Přiznám se, že teď mám úplně jiné myšlenky. Ale myslím, že kdybychom streamovali naši tiskovou konferenci na oficiálním kanálu Jihomoravského kraje, tak byste mi zase vyčetli, že tento kanál využívám ke své sebeprezentaci.“ „Navíc můj kanál má více sledujících, takže se informace dostanou k více lidem. A na oficiální facebookovém profilu byly informace zveřejněny,“ doplnil hejtman. Ten by po volbách upřednostňoval pokračování stávající koalice v krajském zastupitelstvu. Radu kraje momentálně tvoří SPOLU (ODS, TOP 09 a KDU-ČSL), STAN a Pirátská strana. V případě, že by tato koalice nezískala nadpoloviční většinu mandátů, nevylučuje ani spolupráci s jinými subjekty, ale v tomto případě si jen těžko dokáže představit, že by setrval ve funkci hejtmana. „Vyhodnotil bych si to asi tak, že jsem jako stávající hejtman neudělal dobrý výsledek.“ K široké spolupráci je naopak podle Ivany Solařové připraveno její hnutí ANO. „Ale s budoucími koaličními partnery musí fungovat i nějaká chemie. Musí být předně shoda v programu. Ale například pan hejtman Grolich se před volbami vyjádřil, že se ANO radikalizuje a směřuje k SPD, tak nevím, jak se k tomu postavit.“ „Jsme připraveni jednat se všemi stranami, které se dostanou do krajského zastupitelstva,“ doplnila bývalá starostka Znojma. Podobně se vyjádřil také Petr Vokřál, který však vyloučil budoucí možnou koalici s KSČM: „S komunisty je to pro mě obtížně představitelné.“ V další části debaty se kandidáti přetahovali o priority v dopravě a zdravotnictví. „Stav silnic druhé a třetí třídy v kraji je tristní. A je klíčové, aby se opravovaly komunikace nejen v metropolitní oblasti Brna, ale i v okrajových částech regionu. Prostě aby vedení kraje dohlédlo okem dál než jen kousek za Brno,“ navrhuje Ivana Solařová. Souhlasí s ní i Petr Vokřál, podle kterého je stav místních silnic extrémně zanedbaný a je jasně viditelný na hranici Vysočiny a Jihomoravského kraje. „Prostě když jedu na chalupu, vždycky dobře poznám, kdy přejedu hranice jižní Moravy a Vysočiny. Vysočina má silnice kvalitnější a opravené.“ Špatný stav silnic připustil i Jan Grolich, který z toho ale naopak obvinil hnutí ANO, za které byl zvolen do krajského zastupitelstva v letech 2016 až 2020 právě současný lídr Přísahy a Motoristů sobě Petr Vokřál. „Tehdy jsem byl v opozici a navrhovali jsme, aby se z Programu rozvoje venkova opravy místních komunikací podpořily,“ vzpomíná Grolich. „Ale tehdejší vedení kraje tvrdilo, že to není možné. Jakmile jsme se do vedení kraje dostali, tak jsme to napravili a každý rok na opravu posíláme miliony. A jsem rád, že je obce čerpají,“ dodal současný hejtman. Kandidáti ANO, SPOLU a Přísahy se naopak shodli v podpoře lékařů, zubařů či zdravotních sester, které je podle nich třeba motivovat prostřednictvím dotací či benefitů, aby neodcházeli z odlehlých částí kraje a nesnižovali tam dostupnost lékařské péče. Celou debatu si můžete pustit v úvodním videu. Volby do zastupitelstev krajů se budou konat v pátek 20. a v sobotu 21. září 2024. Zároveň s krajskými volbami se uskuteční také první kolo voleb do Senátu.",
        "category": "Volby",
        "photos": 17,
        "date": "2024-09-13T10:00:13",
        "comments": 58
    },
    {
        "title": "Zvýšit slevy na jízdné, nebo mít kvalitní školy. Středočeští lídři se střetli v debatě",
        "content": "Helebrant na středočeského hejtmana kandiduje s heslem „Vrátíme vám, co vám vláda vzala“. „Jako hejtman můžu lidem pomoci snížit náklady, ať už se jedná o příspěvky na dopravu, nebo zvyšování platů lidem ve školství, sociálu, zdravotnictví a tak dále,“ slíbil Helebrant. Mezi jeho priority v dopravě patří v kraji zvýraznit slevy na jízdné pro děti, studenty a seniory. Podle něj by takto vynaložené peníze nebyly na úkor jiných projektů. „Tyto peníze přece nejsou dluh, je to investice do vzdělání,“ dodal Helebrant. Hejtmanka Pecková jeho plán nazvala „projídáním“. „Tak se to tady dělalo dlouhá léta...a mělo to za důsledek, že se absolutně neinvestovalo do středních škol či sociálních věcí. Občané si budou muset vybrat. Možná budou někteří jezdit zadarmo, ale pak třeba nebudou mít zajištěnou dobrou zdravotní péči nebo nebudou moct chodit do kvalitních škol,“ reagovala Pecková. Středočeský lídr koalice SPOLU Skopeček zase poznamenal, že peníze nerostou na stromě. „Chceme prostředky, které má kraj k dispozici a které jsou omezené, investovat tam, kam je skutečně potřebujeme – do silnic. Nechceme je utrácet za žákovské jízdné třeba i pro děti bohatých rodičů. Myslíme si, že to je plýtvání,“ uvedl Skopeček. Předsedkyně strany Zelených Davis jako prioritu vidí investice především do železniční dopravy. „Chceme, aby individuální doprava lidem sloužila k tomu, aby se dopravili skutečně jenom na to úplně nejbližší nádraží. V tom spočívá naše koncepce,“ řekla Davis. Pro Středočeský kraj je také velmi aktuálním tématem nedostatek míst na středních školách. Podle Peckové i Skopečka musí kapacity pro děti ze středních Čech rozšiřovat jak kraj, tak i Praha. Helebrant podporuje zvýšení počtu míst na průmyslových a zdravotnických středních školách, aby v kraji nebyli jen absolventi gymnázií. Davis naopak upozornila, že Středočeský kraj vychází nejhůře v poměru počtu gymnázií a studentů, kteří je chtějí studovat. Kandidáti se dále shodli na tom, že je v pořádku mít krajský úřad v Praze, a ne v jiném středočeském městě. Rozdílné názory pak měli na vyhlášení Národního parku Křivoklátsko. Lídři odpovídali také na to, s kým by vyloučili povolební spolupráci. „Jsme jedinou, skutečnou zárukou, že nepůjdeme do koalice s hnutím ANO,“ prohlásila Pecková. „Nedovedu si představit, že jsem v koalici s hnutím, které je až po uši v Dozimetru,“ opáčil jí Helebrant. Pecková mu poté připomněla, že letos v dubnu vyhrála soud proti krajskému zastupiteli Martinu Hermanovi z ANO, který ji obviňoval ze zapojení do kauzy Dozimetr.",
        "category": "Volby",
        "photos": 7,
        "date": "2024-09-12T10:20:00",
        "comments": 48
    },
    {
        "title": "Kdyby bodal blonďatý Švéd, bude na plakátu on, hájí Okamura kampaň SPD",
        "content": "Po eurovolbách, ve kterých jste získali s 5,7 procenta jen jeden mandát, jste sliboval, že SPD zařadí turbo. Platí to už o současné kampani?Je pravda, že jsme chtěli uspět mnohem více. A právě proto jsem říkal, že po volbách musíme zapracovat a ještě víc dát občanům najevo, že pro ně pracujeme ze všech sil. A i tou kampaní se o to snažíme. Takže už jste turbo zařadil i vy osobně?Já pracuju naplno po celou dobu mého pracovního života. Všichni, kdo sledují podrobněji moji práci ve Sněmovně, tak vidí, že tady od rána do večera bojuji za náš program pro lepší životy všech občanů. Pravda je, že v eurovolbách jsem nebyl lídrem já. Ostatní strany zřejmě lépe oslovily voliče. A tak se teď soustředíme na to, abychom co nejlépe lidem sdělovali, co programově prosazujeme a za co bojujeme. Zatím největší rozruch vyvolala vaše akce na Václavském náměstí, kde jste vystavili bannery včetně velké plachty s černochem, nožem, krví a heslem: „Nedostatky ve zdravotnictví nevyřeší chirurgové z dovozu“. Není to i na poměry SPD už přes čáru?Zapomněli jste zmínit druhé heslo z tohoto plakátu „Stop migračnímu paktu!“. Ta akce má obrovskou odezvu. Píšou mi lidé dokonce ze zahraničí, že díky SPD je v Česku ještě demokracie, že bojujeme za svobodu slova. Protože u nich v západní Evropě už by to nebylo možné – přestože právě takoví v uvozovkéch chirurgové z dovozu už tam ordinují: bodají a vraždí lidi každý den. Jen podle oficiálních údajů se loni v Německu stalo 3 842 útoků nožem. A podle statistik jsou pachateli nejčastěji Turci, Syřani a Afghánci. My nebudeme zavírat oči před tím, co způsobili liberální politici včetně Fialovy pětikoalice. Vám nepřijde, že tou kampaní rozdmýcháváte nenávist, například vůči menšinám nebo černochům?Tyhle reakce vůbec nechápu. Všichni víme, že migrační pakt je o afrických a islámských uprchlících. Nebo jsou snad nelegální migranti z Afriky běloši? Já jsem odpůrce rasismu. Vy za tímto billboardem (který drží v ruce na snímku, pozn. red.) vidíte něčí barvu pleti? Já tam vidím člověka. Vidím tam někoho, kdo podle oficiálních statistik Německa páchá nejčastěji útoky nožem. To tam má být běloch, když běloši vůbec nefigurují mezi nejčastějšími pachateli pobodání? Je to realistický banner podle skutečnosti a ten, kdo nad tím zavírá oči a říká, že je to jinak, nebo to svádí na rasismus, tak lže. Nebo si snad někdo myslí, že když je na plakátech SPD můj obličej – a já mám šikmé oči – tak je to rasistický plakát? To je přece absurdní nesmysl. Ptali bychom se stejně, ať by na billboardu byl Asijec nebo běloch…...kdyby podle statistik ta pobodání páchali blonďatí běloši ze Švédska, tak je na billboardu blonďatý Švéd. Ale oni je nepáchají. Většinu těchto činů mají prokazatelně na svědomí lidé původem z Afriky nebo muslimských zemí. Proto je na billboardu černoch, který je alegorií na nelegální migranty. Ještě by tam tedy navíc mohl být třeba zahalený muslim, to by tu situaci ještě lépe, většinově, vykreslovalo. Kvůli akci na Václavském náměstí vás také kritizovali politici z pražského magistrátu v čele s radním pro kulturu a šéfem pražské TOP 09 Jiřím Pospíšilem, kteří říkali, že jste město podvedli, že o takto velkých bannerech a billboardech v centru města nebyla vůbec řeč…...politici pětikoalice, kteří vládnou i na pražském magistrátu, zase lžou. My jsme tou akcí nic neporušili, vše jsme měli povoleno a máme platné smlouvy s magistrátem i s Prahou 1. Smlouvy jsem po těchto zoufalých pomluvách ihned zveřejnil a lži vládních politiků a provládních médií hned utichly. Vztekají se, protože se nám kampaň daří. V nájemní smlouvě s magistrátem je jasně uvedené umístění nutné techniky a parkování v souvislosti s natáčením politického předvolebního klipu. MF DNES a iDNES.cz přináší seriál předvolebních rozhovorů s lídry jednotlivých stran před senátními a krajskými volbami: Marián Jurečka (KDU-ČSL)Robert Šlachta (Přísaha)Kateřina Konečná (Stačilo!)Markéta Pekarová Adamová (TOP 09)Vít Rakušan (STAN): odmítl rozhovor poskytnoutTomio Okamura (SPD)Ivan Bartoš (Piráti)Petr Fiala (ODS)Andrej Babiš (ANO) Ale neřekli jste jim, že tam přivezete takhle obří billboardy?Ale to zákon nevyžaduje. Kdyby se nás zeptali, tak to řekneme. Vše proběhlo přesně podle zákona a na naši akci dohlíželo asi deset policistů, aby nám ji politická konkurence nenarušovala, protože i policisté věděli, že máme vše v pořádku. Naopak na místě zatkli narušitele ze strany provládních aktivistů. A kdo nás zpětně kritizuje? Pan Rakušan, paní Pekarová a další exponenti pětikoalice. Zoufale kvičí, protože kdyby záleželo jen na nich, tak nám to celé zcenzurují. A už jen jejich snaha, že se nás snaží umlčet, přestože máme legální zábor, považuji za vrchol a nástup totality. A na to mám jedinou odpověď. Pojďme tuhle vládu demokraticky ukončit ve volbách. Kvůli několika trestním oznámením řeší kampaň také policie. Za podněcování k nenávisti hrozí dva až tři roky vězení. Počítáte s tím?Trestní oznámení může podat kdokoliv na kohokoliv. Podal ho neúspěšný zoufalý politik TOP 09 Jiří Pospíšil a neziskové organizace placené z ministerstev. To se dalo čekat, jsou to jejich metody. Já to můžu podat na ně také. Ale považuji to za ubohé a zoufalé. Na mě mířilo od politické konkurence už několik trestních oznámení. A nikdy jsem nebyl z ničeho obviněn, stíhán ani odsouzen. Vždy to policie odložila jako nesmysly. Jen to ukazuje, že vládní politici už nevědí, kudy kam. Nemají témata. Takže se nebojíte, že byste mohl skončit ve vězení? Už teď je na vás podáno minimálně pět trestních oznámení.Je to směšná snaha pětikoaličních politiků proti opozici. Za pravdu do vězení? Já bych dokonce řekl, že jich podají ještě víc, protože jsou preferenčně totálně zoufalí. Podle všech průzkumů nemá Fialova vládní pětikoalice šanci za rok ve volbách získat ve Sněmovně většinu. A protože už nevědí kudy kam, tak podávají trestní oznámení a snaží se zneužívat státní úřady ke kriminalizaci a cenzuře opozice. Já se nebojím pravdy, znovu říkám, toto je pravda (ukazuje na billboard, pozn. red.). Ženy se bojí jít večer domů, lidé nemají peníze na kvalitní potraviny a rádi by šli i na víc než jen jedno pivo, ale kvůli Fialovi je to všechno drahé. Vraťme se ještě k vašemu billboardu s chirurgem migrantem. Nabízí se otázka, i když hypotetická, zda byste se nechal ošetřit lékařem z dovozu?Počkejte, to je správná otázka. Jen zdůrazním, že billboard je proti migračnímu paktu. Zahraniční lékaři, kteří splňují přísné podmínky pro práci u nás, v podstatě nikomu nevadí. My mluvíme o legalizaci nelegální migrace, aktivisti ale umí číst vždycky jen půlku textu (ukazuje na billboard, kde je v dolní části slogan „Stop migračnímu paktu!“). Ještě vám k tomu řeknu B: Pakliže SPD bude za rok ve vládě, uděláme revizi povolení k pobytu Ukrajinců v Česku. Ti, co tady jen sosají dávky, tu nemají co dělat. SPD je také první stranou, která ve velkém použila pro kampaň umělou inteligenci (AI). Koho to napadlo?Budu úplně upřímný. Máme partnerské strany v Evropě a jednou z nich je velmi úspěšná AfD (Alternativa pro Německo), která byla první stranou v Německu, jež v kampani začala pracovat s umělou inteligencí. No a my v rámci našich vztahů jsme si vyměnili informace a přiklonili jsme se k tomu, že půjdeme stejnou cestou, protože Sasko, kde AfD v nedávných volbách získala přes 30 procent, je nám geograficky blízké. A z celé kampaně mám velkou radost, protože i u nás ji sledují úplně všichni. V současné době máte 35 zastupitelů. Jakého výsledku byste chtěli v nadcházejících krajských volbách dosáhnout?Chceme obhájit 35 mandátů a cokoli navíc bude bonus, protože krajské volby jsou extrémně těžké. A chtěli bychom být součástí vládnoucích koalic v krajích, abychom mohli realizovat náš program. Budete v krajích mluvit do výběru případných koaličních partnerů?Samozřejmě, jednat o tom budou kraje. Všichni jsme se ale dohodli na tom, že budeme rádi jednat o vedení kraje s kýmkoliv, kdo nemá korupční pozadí a nesmí to být politici, kteří jdou proti lidem, jako současná Fialova vládní pětikoalice. To znamená, že nebudete jednat s žádnou z pětikoaličních stran, nebo bude záležet na osobnostech v krajích?Uvidíme, jak se v krajích dohodnou, ale myslím, že je zřejmé, že s takovými stranami, jako je TOP 09 paní Pekarové, nechceme mít nic společného. Nechceme, aby tady pokračovalo korupční prostředí a rozkrádání. Chceme, aby peníze šly zase k lidem.",
        "category": "Volby",
        "photos": 14,
        "date": "2024-09-12T00:00:00+02:00",
        "comments": 522
    },
    {
        "title": "Nejvíce peněz na kampaň do eurovoleb utratilo Spolu, v závěsu bylo ANO",
        "content": "Z 29 stran, hnutí či koalic, které odevzdaly zprávu, vykázalo pět nulu. „Naznačuje to, že nevedly žádnou kampaň ve smyslu zákona, čili nevyužívaly propagaci obvykle podléhající úplatě, ani jim nikdo neposkytl bezúplatné plnění,“ sdělila členka úřadu Aneta Pinková. Zprávu o financování musí strany, hnutí a koalice odevzdat do 90 dnů po volbách. Za neodevzdání může úřad zahájit správní řízení, v němž lze udělit sankci od 10 tisíc do 100 tisíc korun. Do výdajů kampaně se počítají vynaložené peníze, výdaje hrazené kandidáty i poskytnutá bezúplatná plnění, včetně výdajů placených třetími osobami se souhlasem kandidujícího subjektu. Nejvíce do kampaně investovalo Spolu, druhou nejvyšší částku vynaložilo ANO a třetí Starostové a osobnosti pro Evropu. Jejich kampaň stála 28,2 milionu korun. Nejvíce peněžitých darů, 7,5 milionu korun, získali Starostové a osobnosti pro Evropu. Druhá byla koalice Spolu se čtyřmi miliony a následovalo uskupení PRO – Jindřicha Rajchla, které získalo 3,4 milionu korun. Kandidující subjekty musí vždy ještě před volbami zveřejnit dárce kampaně. Smyslem je, aby měl volič ještě před hlasováním informace o tom, kdo se na kampani podílel. Volby do Evropského parlamentu vyhrálo opoziční hnutí ANO, získalo sedm z jednadvaceti mandátů vyhrazených pro Českou republiku. Druhá skončila koalice Spolu s šesti křesly. Na třetí pozici se umístila koalice hnutí Přísaha a strany Motoristé sobě, která získala dva mandáty. Rovněž dva europoslance má koalice Stačilo! vedená KSČM, páté skončilo vládní hnutí STAN také se dvěma mandáty. Piráti a SPD s Trikolorou mají po jednom zástupci. Ostatní uskupení nedosáhla na pětiprocentní hranici.",
        "category": "Volby",
        "photos": 11,
        "date": "2024-09-11T12:28:00+02:00",
        "comments": 5
    },
    {
        "title": "Rakušan jako jediný odmítl MF DNES a iDNES.cz poskytnout předvolební rozhovor",
        "content": "Před krajskými a senátními volbami, které se konají na konci září, vychází na stránkách deníku MF DNES a portálu iDNES.cz rozhovory s předsedy stran a hnutí, které mají podle minulých výsledků a několika posledních průzkumů největší šanci uspět. MF DNES a iDNES.cz přináší seriál předvolebních rozhovorů s lídry jednotlivých stran před senátními a krajskými volbami: Marián Jurečka (KDU-ČSL)Robert Šlachta (Přísaha)Kateřina Konečná (Stačilo!)Markéta Pekarová Adamová (TOP 09)Vít Rakušan (STAN): odmítl rozhovor poskytnoutTomio Okamura (SPD)Ivan Bartoš (Piráti)Petr Fiala (ODS)Andrej Babiš (ANO) Celkem mělo vyjít osm rozhovorů – s Marianem Jurečkou (KDU-ČSL), Robertem Šlachtou (Přísaha), Kateřinou Konečnou (KSČM), Markétou Pekarovou Adamovou (TOP 09), Vítem Rakušanem (STAN), Tomiem Okamurou (SPD), Ivanem Bartošem (Piráti), Petrem Fialou (ODS) a Andrejem Babišem (ANO). Redakce oslovila hnutí STAN se žádostí už v polovině července čili několik týdnů před plánovanou publikací včetně maximální vstřícnosti na termín uskutečnění rozhovoru. Po několika urgencích ale dorazila z hnutí STAN zamítavá odpověď, rozhovor s Vítem Rakušanem měl vyjít dnes.",
        "category": "Volby",
        "photos": 0,
        "date": "2024-09-09T00:00:00+02:00",
        "comments": 223
    },
    {
        "title": "„Volební guláš“ je letos pivo. Strany rozjely kampaň naplno",
        "content": "Nejviditelnější kampaň má zatím SPD, která vzbudila pohoršení sérií kontroverzních billboardů, kde varuje před „chirurgy z dovozu“ nebo drahým pivem. A právě na národní nápoj sází Okamurovo hnutí i dál. Pro kampaň si nechalo vyrobit 13 tisíc lahví speciálního piva, světlé devítky z pivovaru v Nové Pace, které na předvolebních akcích rozdává voličům. „Vymysleli jsme také pexeso, kde existuje zloduch jménem Péťa Drahota. To je ten, který způsobuje drahotu v Česku. A když máte negativního hrdinu, tak musíte mít i pozitivního. A tím je Espéda, podle kterého se jmenuje i to pivo. My jsme chtěli, aby se jmenoval Espéďák, ale marketéři nám to zakázali, že by z toho někdo hned udělal estébáka a to jsme nechtěli,“ líčil na jedné z předvolebních akcí místopředseda SPD Radim Fiala. „Dejte si. Sice je z auta trochu teplý, ale dali jsme ho na led,“ nabádal Fiala. To šéf Přísahy Robert Šlachta, který sám kandiduje na Břeclavsku do Senátu, pojal závěr kampaně ve velkém. Právě v Břeclavi uspořádá poslední víkend před volbami pro voliče večerní show, kde s ním bude debatovat hvězda eurovoleb Filip Turek, šéf Motoristů Petr Macinka, europoslankyně Nikola Bartůšek a režisér Bastardů Tomáš Magnusek, který kandiduje jako nezávislý na Náchodsku. Kromě nich na akci vystoupí také zpěvák Václav Ševčík, který je známý z pěveckého dua Eva a Vašek. Hrál se svou manželkou přes 30 let, letos se však pár rozvádí a duo tak končí. Ševčík před volbami Přísahu otevřeně podporuje a od Šlachty má také nabídku, aby za hnutí kandidoval za rok ve sněmovních volbách. Od digitalizace si ministr a šéf Pirátů Ivan Bartoš v září odskočí na kampaň. V Kladně hrál včera tradičně na harmoniku a příští týden se chystá do Jihlavy a Ostravy. „Tam to bude speciální. Pan předseda pojede na kole do Bedřišky (romská osada ve městě – pozn. red.) a cestou jim u toho bude hrát dýdžej Serafin na nákladním kole,“ lákala mluvčí Pirátů Lucie Švehlíková. Na sport během kampaně vsadil i bývalý gólman Dominik Hašek, který za TOP 09 kandiduje na Benešovsku do Senátu. Spolu s příznivci vyrazil v srpnu na kole z Neveklova do Benešova a další cyklovýlety v rámci kampaně ještě chystá. Do krajské kampaně se už zapojil i premiér Petr Fiala, který spolu s lídrem kandidátky SPOLU v Libereckém kraji a bývalým europoslancem Edvardem Kožušníkem minulý týden vystoupal na Ještěd. A ve svých výjezdech do regionů bude pokračovat. „Společně s tím pořádají občanští demokraté napříč kraji desítky akcí, jako jsou oblíbená letní kina, grilování nebo už tradiční setkání na náměstích,“ řekl mluvčí ODS Jakub Skyva. Kampaň v týdnu zahájil i šéf ANO Andrej Babiš. Kromě Znojma projel i Brno, Ostravu či Havířov. Chystá se ještě do Sokolova, pak už ale začne Sněmovna. „To už budu limitován jednáním, ale naši kandidáti v ulicích budou,“ nastínil Babiš. Podobně kampaň na krajských lídrech nechá i šéf STAN Vít Rakušan. „Sázíme na výbornou znalost regionu, a tedy na starosty a další osobnosti, ne na opory z centrály,“ řekla mluvčí STAN Sára Beránková.",
        "category": "Volby",
        "photos": 6,
        "date": "2024-09-07T10:08:00+02:00",
        "comments": 110
    },
    {
        "title": "Pirátští kandidáti zahájili část kampaně, v Senátu chtějí liberální politiku",
        "content": "Předseda pirátských poslanců Jakub Michálek označil trojici za silné liberální kandidáty, kteří měli velkou odvahu se postavit proti mocným. „Nejsou to žádné vykopávky, jsou to politici, kteří se osvědčili,“ uvedl Michálek. Bývalá ředitelka České inspekce životního prostředí Tylová uvedla, že se chce kromě ekologických témat věnovat pomoci občanům proti developerům společně se senátorkou Hanou Kordovou Marvanovou z klubu ODS a TOP 09. Vede také kampaň proti tolerování sexuálně motivovaného násilí. Konzervativci v Senátu jsou překážkou, aby se zákony týkající násilí na ženách „vrátily do 21. století,“ uvedla Tylová. Hilšer byl představen jako bojovník proti oligarchizaci české politiky a proti mafiánským praktikám. „Chci funkční protikorupční zákony, stavím se za nezávislá veřejnoprávní média,“ uvedl s poukazem na nutnost boje proti dezinformacím. Chce prosadit zbavení se závislosti ČR na fosilních palivech. Někdejší náměstek ministra financí Wagenknecht, který byl Andrejem Babišem (ANO) odvolán, mezi prioritami jmenoval zlepšení dopravní situace v Praze, podporu malých a středně velkých podnikatelů nebo zlepšení developerských projektů. Koaličním kandidátem všech pěti vládních stran a hnutí včetně je také místopředseda Senátu Jiří Drahoš (za STAN), který mandát obhajuje v obvodu Prahy 4. V minulých volbách před šesti lety zvítězil nedlouho po prezidentských volbách, v nichž kandidoval spolu s Fischerem a Hilšerem, vyhrál už v prvním kole. Hilšer a Wagenknecht vyhráli obě volební kola.",
        "category": "Volby",
        "photos": 31,
        "date": "2024-09-06T17:34:00+02:00",
        "comments": 17
    },
    {
        "title": "ODS spustila kampaň, ve které figuruje Babiš i Schillerová. Komické, reaguje ANO",
        "content": "Na dalším vizuálu figuruje například exministryně financí Alena Schillerová s pávem. „Babišova vláda v dobách prosperity prošustrovala peníze a zadlužila naši zemi. Nedopusťme to i v krajích,“ uvádí ODS u snímku. Na antikampaň vládní strany upozornily Novinky.cz. „Vláda Petra Fialy s ministrem financí Zbyňkem Stanjurou zadluží za čtyři roky české občany o více než bilion korun, což je smutný rekord v celé historii České republiky. V tomto kontextu vypadá antikampaň koalice SPOLU poněkud komicky a jako střelba do vlastní nohy,“ komentoval pro iDNES.cz kampaň mluvčí hnutí ANO Milan Vodička. Motto kampaně ANO ve volbách do krajských zastupitelstev Babišova vláda v dobách prosperity prošustrovala peníze a zadlužila naši zemi. Nedopusťme to i v krajích. „Chtěli jsme v ODS vtipně parafrázovat volební slogan hnutí, ale zároveň i znovu zodpovědně připomenout, jak Babišova vláda v dobách prosperity prošustrovala peníze a zadlužila naši zemi. Tomu musíme zabránit,“ uvedl pro iDNES.cz mluvčí ODS Jakub Skyva. Podle jeho slov občanští demokraté v krajích staví silné kandidátky osobností, které to s regiony myslí vážně a za sebou mají opravdové zkušenosti. „Nejen prázdná hesla na billboardech,“ dodal Skyva. Skyva zároveň pro iDNES.cz reagoval na dotaz, zda se v kampani neobjevila chyba. „Předvolební kampaně nemají být o podněcování násilí a nesnášenlivosti, jak to teď vidíme u kampaně SPD. Mají být také o vtipu. Vizuály, které zmiňujte, jednak obsahují méně či více postřehnutelné prvky pro malé pobavení na sociálních sítích, zároveň ale jimi testujeme, čemu lidé na billboardech reálně věnují pozornost,“ vysvětlil. „Například malým písmem „Ale jen Andrejovi“ odkazujeme na tradiční heslo „Ano, bude líp“. Ve vizuálu s bývalou ministryni je páv. Symolicky odkazuje na fotografie s pávem za 2 miliony Kč, které podle vysvětlení paní Aleny Schillerové nebyly její propagací, ale propagací ministerstva financí. „Adrejovo“ jsme se rozhodli ponechat jako zábavný překlep grafika a slova „Andrejovo“, kterým jsme chtěli otestovat, nakolik si těchto malých graficky zpracovaných textů lidé všímají,“ doplnil detaily Skyva. Politolog Milan Školník z Katedry humanitních věd Provozně ekonomické fakulty České zemědělské univerzity v Praze ke kampani ODS řekl, že vychází z politické kultury. „Není to případ jen těchto krajských voleb, ale nějaká antikampaň je tu vždycky. Třeba triumvirát KSČM, ANO a SPD viděla vláda jako hrozbu už před sněmovními volbami. Ty dva tábory si nemají co vyčítat, je to vlastně jen oplácení stejnou mincí,“ komentoval Školník. Na druhou stranu pokud chce podle jeho slov jedna strana politickou kulturu zlepšovat, měla by se snažit podobných prostředků spíše vyvarovat, takovouhle kampaní k tomu zrovna nepřispívá. „U opozice je to mnohem lépe obhajitelné, protože ta nemá tolik možností, jak na sebe upozorňovat. Vláda má ministerstva, státní aparát, premiér může kdykoliv svolat tiskovou konferenci a využít strany pro svou propagaci,“ doplnil politolog. Ohledně voličů si myslí, že z hlediska politického marketingu taková kampaň dává smysl, protože zaujme mnohem více, než pozitivní kampaň a přitáhne lidi k volbám. „Je to tlak na emoce, který funguje, a každý politický marketér potvrdí, že negativní reklama je lepší, než pozitivní. Je těžké předvídat, jestli ODS může o voliče touto kampaní přijít. Je pravda, že na nic podobného nejsou voliči ODS zvyklí,“ komentoval dále Školník a současně dodal: „Trojkoalice je středopravicová, umírněná, volí ji především vzdělanější lidé, živnostníci. Může to být zajímavý experiment a vyvolat vášně i u těchto lidí.“",
        "category": "Volby",
        "photos": 7,
        "date": "2024-09-06T14:53:00+02:00",
        "comments": 632
    },
    {
        "title": "SPD „vyzdobila“ kus Václaváku svými vizuály. Magistrát se cítí podvedený",
        "content": "Ve videoklipu, který doprovází hudba, se objevuje šéf hnutí Tomio Okamura či poslanec Radim Fiala. Mimo jiné se ve spotu baví s lidmi a fotí se s nimi. Videu dominují plachty s předvolebními plakáty hnutí, které řada lidí označila za rasistické a zabývá se jimi policie. „Metro je na Můstku už skoro 50 let, ale takhle hluboko se tam ještě nekleslo,“ komentoval počin SPD na sociální síti X ministr vnitra Vít Rakušan. Současně doplnil, že žaloby na reklamu už jsou podané. „Doufám, že soud rozhodne co nejdřív,“ dodal ministr. Na ministrovu kritiku reagoval právě poslanec za SPD Radim Fiala. „Když se vzteká pitoreskní postavička, co lhala, že migrační pakt neobsahuje kvóty, vystavovala cizího prezidenta v pytli na mrtvoly na budově úřadu, demonstrace za chalífát hodnotí jako „nic“, při debatách s lidmi užívá najaté herce, dělá čistky v policii atd... děláme to dobře,“ uvedl Fiala z SPD. Když se vzteká pitoreskní postavička, co lhala, že migrační pakt neobsahuje kvóty, vystavovala cizího prezidenta v pytli na mrtvoly na budově úřadu, demonstrace za chalífát hodnotí jako „nic“, při debatách s lidmi užívá najaté herce, dělá čistky v policii atd... děláme to dobře. https://t.co/ZuSahrVLiD Na Fialova slova reagoval europoslanec Jan Farský. „Šíříte strach jen proto, abyste se ještě udrželi u moci a na příspěvcích od státu ještě nějaký ten milion získali. Pro lidi jste ale neudělali nic a troufám si tvrdit, že ani neuděláte. Jen je strašíte a ničíte jim tak život,“ komentoval příspěvek. Kritikou na SPD však nešetřili ani další politici. „Nechutná kampaň SPD na Václavském náměstí je vyvrcholením jejich zoufalství. Pro občany neudělali nikdy nic, umí jen strašit,“ uvedla šéfka Sněmovny Markéta Pekarová Adamová. Současně připomněla trestní oznámení, které podal pražský radní pro kulturu za TOP 09 Jiří Pospíšil. „Je dobře, že na ně podal Jiří Pospíšil trestní oznámení za podněcování k nenávisti. Xenofobní kampaně nemají mít v civilizované společnosti místo,“ reagovala Pekarová Adamová. K Václaváku se vyjádřil i zmíněný Pospíšil. „Je pro mě zcela nepřijatelné, aby se takovéto akce konaly na pozemcích hlavního města Prahy. Zítra (v pátek pozn. red.) prověřím, zda odbory magistrátu rozhodovaly o krátkodobém pronájmu tohoto veřejného prostranství. A pokud ano, udělám vše pro to, aby tato smlouva byla vypovězena,“ uvedl ve čtvrtek pražský radní. Způsob vedení kampaně @tomio_cz není jen rasistický, ale i podvodný! Ve chvíli, kdy jeho reklamu s motivem zakrváceného muže tmavé pleti, na kterou už bylo podáno několik trestních oznámení, odmítly vyvěsit i billboardové společnosti, rozhodl se, že veřejnost a Prahu podvede.‼️… https://t.co/AtoMNRvwLl https://t.co/bqLmJ3JNwv V pátek dopoledne Pospíšil zdůraznil, že způsob vedení kampaně Okamury není jen rasistický, ale i podvodný. „Ve chvíli, kdy jeho reklamu s motivem zakrváceného muže tmavé pleti, na kterou už bylo podáno několik trestních oznámení, odmítly vyvěsit i billboardové společnosti, rozhodl se, že veřejnost a Prahu podvede,“ uvedl pražský radní. Poukázal totiž na to, že na jméno cizí obchodní společnosti si Okamura pronajal veřejné prostranství za účelem „umístění nutné techniky a parkování.“ „Obelhal nejenom odbory magistrátu, ale i celou veřejnost a Prahu. Předseda parlamentní strany Tomio Okamura není jen proruský a xenofobní troll, je také podvodník a velkým nebezpečím pro naši zemi a pro naše hodnoty. Podvodem se volby nevyhrávají. Možná tak v Rusku,“ komentoval dále Pospíšil. Hnutí SPD spustilo novou kampaň. | foto: SPD Ohledně záboru se vyjádřila také Praha 1, kam Václavák spadá. Mluvčí městské části Karolína Šnejdarová pro iDNES.cz uvedla, že odbor dopravy Prahy 1 obdržel žádost o vydání rozhodnutí o zvláštním užívání pozemních komunikací 12. srpna. Žádost o zábor byla pouze na čtvrtek. „K žádosti byla dne 19. srpna přiložena již schválená nájemní smlouva za účelem umístění nutné techniky v souvislosti s natáčením předvolebního klipu do senátních a krajských voleb od hlavního města,“ uvedla Šnejdarová. Státní správa, respektive daný úředník, nemá podle jejích slov možnost zábor nepovolit, pokud jsou splněny všechny zákonné požadavky. „V tomto případě byly požadavky splněny, včetně platné nájemní smlouvy vydané vlastníkem pozemku, který je zároveň naším nadřízeným orgánem (hlavní město Praha),“ doplnila a současně dodala: „Na hlavním městě smlouvu pro tyto lokality a účel vydává odbor HOM a to po projednání Komisí Rady pro koordinaci neinvestičních aktivit ve veřejných prostranstvích na území Pražské památkové rezervace.“ K dění na Václaváku se vyjádřil již i pražský magistrát. Podle něj se čistě procesně mělo jednat o zábor veřejného prostranství lokační agentuře pro „parkování techniky a přechodných zařízení v souvislosti s natáčením předvolebního klipu do senátních a krajských voleb 2024“. „Na základě souhlasu městské části se záborem k tomuto konkrétnímu účelu uzavřelo hlavní město s lokační agenturou nájemní smlouvu. Žádost podala a smlouvu podepsala lokační agentura a městská část ani hlavní město Praha neměly žádné bližší informace o obsahu natáčení či konkrétní poltické straně,“ uvedl magistrát a současně doplnil: „V tomto případě se proto cítíme podvedeni a zneužiti v rámci surového předvolebního politického boje a volební reklamy.“ Pražský radní Pospíšil na začátku srpna podal na hnutí SPD trestní oznámení. Důvodem je kampaň, kterou hnutí před několika dny spustilo. V ní SPD, Trikolora a PRO například straší „chirurgy“ z dovozu či zdůrazňuje, že „vláda vyrábí více hnoje než dobytek“. „Není nic směšnějšího, pokrytečtějšího a trapnějšího,“ reagovala tehdy Trikolora. Další trestní oznámení podala organizace Romea, středočeský krajský koordinátor pro menšiny Cyril Koky a další kvůli předvolebnímu plakátu s romskými chlapci. Na plakátu, kvůli kterému podala oznámení Romea s Kokym a dalšími, kouří dva romští chlapci cigaretu. Snímek vytvořila umělá inteligence. V textu stojí: „Říkají, ať chodíme do školy, ale naši to maj’ na háku...“ a „Podpora pouze pro rodiny, kde děti plní školní docházku!“ Okamura plakát zveřejnil v pátek na sociální síti X. Policejní mluvčí Jan Daněk v pondělí pro iDNES.cz uvedl, že v daná věc je stále v prověřování.",
        "category": "Domácí",
        "photos": 19,
        "date": "2024-09-06T10:36:00",
        "comments": 897
    },
    {
        "title": "TOP 09 se chce více podílet na vedení krajů, umíme se domluvit, tvrdí šéfka",
        "content": "Vedle spolupráce kopírující vládní sestavu Spolu, kde vedle TOP 09 figurují ODS a KDU-ČSL, kandidují její členové v koalicích s ODS, Starosty, Zelenými či menšími regionálními uskupeními. Různorodost formátů podle předsedkyně strany Markéty Pekarové Adamové ukazuje, že se kandidáti TOP 09 umějí domluvit. „Ambicí je, abychom ve většině krajů udávali směr,“ dodala. Kandidáti, mnohdy už se zkušenostmi s vedením samospráv, se chtějí soustředit na témata společná všem regionům - infrastrukturu, školství a zdravotnictví, současně se ale chtějí zaměřit na „bolavá místa“ jednotlivých krajů. Šéfka TOP 09 se při zahájení hlavní části kampaně ujala role moderátorky a postupně představila některé lídry kandidátek do krajských zastupitelstev. Asi nejznámějším ze stranických lídrů je Matěj Ondřej Havel, předseda školského výboru Sněmovny, který je lídrem strany v Královéhradeckém kraji. „Chceme zatraktivnit náš kraj,“ říká. Další známou tváří, kterou strana představila, je Jiří Klápště. Šéf CHKO Český ráj a zastupitel v Turnově bude lídrem v Libereckém kraji. Za svou prioritu považuje životní prostředí, například boj proti změně klimatu, za další považuje dopravu nebo rozvoj regionálního zemědělství. Jedničky na koaličních kandidátkách má strana dvě, v Ústeckém kraji Karolínu Žákovskou. „Náš kraj stojí na kraji proměny, nechci aby z něj lidé odcházeli,“ říká. Jihočeským lídrem je poslanec Pavel Klíma, krajský radní pro školství. Strana podle Pekarové Adamové jednoznačně odmítá povolební spolupráci s komunisty, SPD a dalšími menšími extrémistickými stranami. A zatímco na celostátní úrovni odmítá spolupracovat i s hnutím ANO, v některých krajích už společné koalice má. To Pekarová ale považuje za hraniční variantu, která má zabránit nástupu extrémistům v regionech. „Je to na lidech v krajích, s kým z demokratických stran budou spolupracovat,“ dodala.",
        "category": "Domácí",
        "photos": 7,
        "date": "2024-09-05T13:02:00+02:00",
        "comments": 27
    },
    {
        "title": "Pro gigafactory na Karvinsku uděláme vše, říká Kaňa ze SPOLU v duelu s Němečkem",
        "content": "Aby mladé lidi v kraji udrželi, musejí jim zajistit dostatek pracovních míst. Kaňa proto podporuje vznik gigafactory, obří továrny na baterie do elektromobilů. Má ji stavět jihokorejský investor v Dolní Lutyni a nabídnout až sedm tisíc pracovních míst. Lidé z Dolní Lutyně ale gigafactory odmítli v referendu a investor se teď podle Kani rozhoduje, jestli nemá dát přednost raději Polsku. „Pokud budeme vládnout, uděláme vše pro to, abychom přebili Polsko a investor přišel na Karvinsko. Neznáme jméno investora a jeho přesné požadavky, ale jsme si vědomi toho, že s novým investorem dojde ke vzniku nového moderního průmyslového odvětví. A transparentně říkáme, že pracujeme i s dalšími lokalitami v Moravskoslezském kraji,“ řekl Kaňa v Rozstřelu. Podle Němečka je důležité do kraje přivést investory, k projektu gigafactory má však několik výhrad. Nelíbí se mu například, že veřejnost nezná jméno investora. „Zadruhé si myslím, že se vláda k lidem z Dolní Lutyně nezachovala fér. Dolní Lutyně byla už ve hře, když se řešil Hyundai, vybrali se ale Nošovice a těm lidem (z Dolní Lutyně) se pak garantovalo, že si tam můžou postavit domy, že tam žádný další investiční záměr nebude. A dneska se dozvídají, že za humny můžou mít velkého investora,“ poukázal Němeček. Moravskoslezský lídr SOCDEM kampaň před staví na kritice vlády. V duelu se opřel do ministra zdravotnictví Vlastimila Válka (TOP 09) kvůli nedostatku lékařů u nich v kraji a celé republice. „Ministerstvo zdravotnictví spí a nedělá nic pro to, aby zvýšilo počet lékařů, kteří nám tady chybí a v dalších letech ten problém bude ještě větší...Ministr by se měl probudit a výrazně zvýšit počet absolventů lékařských fakult, případně zkusit lékaře dovést z kulturně blízkých zemí,“ uvedl Němeček. Obává se, že pokud se něco nezmění, budou lidé za pár let platit u praktických lékařů podobné částky jako dnes u zubařů. „Samozřejmě ministerstvo nespí. Dělá, co je v jeho silách, jako to dělali jeho předchůdci,“ hájil Kaňa ministra z vládní koalice. Kaňa jako recept na nedostatek doktorů uvedl příklad z obce Šilheřovice, kde je radním. Zubaři nabídli bydlení za zvýhodněných podmínek. Němeček by jako hejtman finančně podpořil Lékařskou fakultu Ostravské univerzity, aby zvýšila počet absolventů. Také by podle něj kraj měl vypisovat větší množství stipendií a studenty medicíny si zavazovat, aby v kraji zůstali.",
        "category": "Volby",
        "photos": 7,
        "date": "2024-09-05T10:00:12",
        "comments": 54
    },
    {
        "title": "TOP 09 má budoucnost, Kalousek by neměl jen kritizovat z gauče, říká Pekarová",
        "content": "Má TOP 09 ještě budoucnost jako samostatná strana?Jednoznačně. TOP 09 má svá specifická témata. Ty tři strany koalice SPOLU se v některých věcech výrazně liší. TOP 09 je jasně pro přijetí eura a je jasně proevropská. Také v otázkách, jako jsou lidská práva, práva menšin a podobně, máme od našich partnerů často odlišný postoj. Zároveň nás ale mnohé spojuje, doplňujeme se, a proto koalice SPOLU dává smysl nám a hlavně občanům České republiky. MF DNES a iDNES.cz přináší seriál předvolebních rozhovorů s lídry jednotlivých stran před senátními a krajskými volbami: Marián Jurečka (KDU-ČSL)Robert Šlachta (Přísaha)Kateřina Konečná (Stačilo!)Markéta Pekarová Adamová (TOP 09)Vít Rakušan (STAN)Tomio Okamura (SPD)Ivan Bartoš (Piráti)Petr Fiala (ODS)Andrej Babiš (ANO) Nicméně TOP 09 jako strana podle průzkumů nemá moc dobrou pozici. Do Sněmovny byste se dostali stěží. Nejste už odsouzeni k tomu, být trvalou součástí koalice SPOLU nebo dokonce vplynout do ODS?Nic jako splynutí nebo slučování se v dohledné době rozhodně očekávat nedá a ani se nechystá. Co znamená v dohledné době? Kdy končí? V příštích sněmovních volbách, předpokládám, že budeme kandidovat spolu. Co bude dál, určí i jejich výsledek. Obecně si myslím, že tříštění politických sil neprospívá. Vidíme to třeba na Slovensku, kde jednou z příčin návratu Roberta Fica a jeho politiky bylo, že demokratické subjekty nebyly schopné se proti němu sjednotit. To, že pro vás je výhodnější být součástí koalice SPOLU než kandidovat samostatně, ukázaly i evropské volby. Získali jste dva europoslance, jako jediná vládní strana jste si nepohoršili a výsledek splnil vaše očekávání.Volby hlavně ukázaly, že jedině koalice SPOLU může reálně konkurovat hnutí ANO a vyzvat ho na souboj o vítězství. Platí, co jsme říkali před volbami: Jsme jediní, kdo má reálnou šanci porazit hnutí ANO. Stačí vašim voličům program stavět pořád na „Antibabišovi“? Myslím, že to není možné shrnout jenom zkratkou Antibabiš. Jde o prodemokratické, svobodné, prozápadní směřování České republiky. Vidíme, že hnutí ANO se v Evropském parlamentu stalo součástí proruské frakce. Vytvořilo ji společně s Viktorem Orbánem, se Svobodnými z Rakouska a dalšími krajně pravicovými silami, které mnohdy velmi otevřeně, jako třeba pan Salvini a další, fandí Rusku. Právě k němu nás chce tato strana pod vedením Andreje Babiše směrovat, a právě tomu chceme zabránit. A už jsme zase u Andreje Babiše. To není dané jednotlivcem, jde o charakter státu. O to, jestli v něm fungují instituce, jsou v něm zaručena funkční veřejnoprávní média, nebo jsou ochočena vládnoucími stranami. Jestli chceme být součástí demokratického Západu, který vnímá Rusko jako největší bezpečnostní hrozbu a pomoc Ukrajině jako zásadní pro svoji vlastní bezpečnost. Může nám to znít jako klišé, ale Ukrajinci odrazili Rusy od toho, aby pokračovali ve svých cílech i směrem k nám. Čekají nás krajské a senátní volby. TOP 09 má pět kandidátů do Senátu, v dalších 11 obvodech podporujete kandidáty partnerů z vládní koalice. V 11 obvodech jste nikoho nepostavili ani nepodpořili.Jak to mají brát voliči z těchto obvodů? Můžete zaujmout dva typy strategií. Tu první u nás uplatňuje třeba hnutí ANO. A zpočátku ji uplatňovala i TOP 09 pod vedením Karla Schwarzenberga a Mirka Kalouska. Spočívá v tom, že kandidujete ve všech nebo v drtivé většině obvodů, ale málokde vaši kandidáti uspějí. Anebo můžete mít strategii, kterou TOP 09 uplatňuje pod mým vedením, tedy že před kvantitou dáváte přednost kvalitě a celkově vyšší pravděpodobnosti zisku mandátů. Nerezignujete tím ale v části republiky na oslovování voličů? Máme jasnou dohodu s celou řadou koaličních partnerů od ODS, KDU-ČSL přes STAN až po Zelené. V některých obvodech až ve druhém kole třeba podpoříme demokratického kandidáta proti jinému, který pro nás bude představovat horší volbu. Do krajských voleb jdete v koalici SPOLU jen ve čtyřech krajích, není to málo? Všechny tři strany v koalici SPOLU jsou demokratické. Nejsou řízené svrchu jedním jediným předsedou, který zavelí a všechno je podle něho. Naši straníci sami rozhodnou a mají v tom volné ruce. Je také potřeba říci, že v ostatních krajích jdeme vždy v koalici s některým z dalších koaličních partnerů, třeba v Olomouckém s KDU-ČSL, v Pardubickém s ODS a podobně. Jaký výsledek byste v těchto volbách považovala za úspěch? V krajských volbách je pro mě cílem obhájit stávající pozice. Spíše než počty mandátů je důležité, kolik reálně utvoříte vládních koalic. Takže bych chtěla obhájit to, že budeme ve většině krajů i součástí vedení. Čistě topáckých senátorů máme teď šest a mým cílem je nejenom obhájit, ale navýšit tento počet o jeden nebo dva mandáty. Nebudete pak chtít vytvořit samostatný senátní klub? Nebude třeba Dominiku Haškovi vadit sedět v klubu s ODS?Všichni, kdo kandidují za TOP 09, jsou srozuměni s tím, že budou součástí klubu ODS a TOP 09. Už jste zmínila bývalého předsedu Miroslava Kalouska. Nabízíte mu možnost kandidovat za TOP 09 do Sněmovny? Vedli jsme s ním diskusi na jednom z našich předsednictev. Projevili jsme zájem, aby převzal svůj díl odpovědnosti za směřování této země. Není možné ho uplatňovat jenom z pozice člena, který nemá žádnou ambici. Proto bychom považovali za logické, aby kandidoval do Poslanecké sněmovny. Na tom předsednictvu byla ale jeho reakce poměrně zdrženlivá. Vyjádřil se, že si dovede představit kandidovat za stranu, která splňuje určitá kritéria, a TOP 09 je zjevně podle něj nesplňovala. Rozhodně bych to takto neinterpretovala. Nevyznělo to tak, že by si přál, aby se TOP 09 změnila, aby za ni vůbec kandidoval. Prozradíte, v jakém kraji byste Kalouska ráda viděla jako lídra? Umím si představit hned několik, ale diskuse nad kandidátkami se ještě nevedla. Dokdy chcete mít jasno, jestli za vás bude kandidovat? Nominační proces započne s dostatečným předstihem před samotnými volbami. A po krajských a senátních volbách zintenzivníme i debatu s koaličními partnery nad podmínkami koalice SPOLU pro příští volby. Dá se říct, že třeba do konce roku byste ráda věděla, jestli Kalousek za vás bude kandidovat? V průběhu prvního pololetí příštího roku máme termíny pro naplnění kandidátek, které se pak v létě budou podávat. Chtěl kandidovat v eurovolbách. Vy jste řekli ne a nabídli mu senátní, tomu se vysmál, teď mu nabízíte Sněmovnu. Proč by ho to vůbec mělo zajímat? Mluví hodně kriticky o počínání TOP 09, celé koalice SPOLU, kterou ostřeluje zprava, že neplní svoje sliby pravicovým voličům. Nechci hovořit za něj. Mě osobně motivuje přebírat zodpovědnost. Očekávala bych od někoho, kdo má natolik jasné názory, že je schopen i mnohem zásadnějšího kroku než jenom být kritický z gauče. Jak velkou obavu máte, že si Kalousek založí novou stranu a přetáhne vám voliče?Nejde o žádnou obavu. Položím ale několik řečnických otázek, na něž si určitě pozorný čtenář umí odpovědět a odpoví sám. Komu by prospělo tříštění pravicových sil v České republice? Nebyl by to náhodou Tomio Okamura, Andrej Babiš a jemu podobní? Je opravdu projevem úspěchu člověka v politice, že si musí zakládat další subjekt, protože v tom stávajícím nebyl schopen prosadit svůj pohled? On už to přece jednou udělal, když byl odstaven v KDU-ČSL, tak odešel se skupinou věrných a s pomocí Karla Schwarzenberga založil TOP 09. Je ta situace totožná? Já si to tedy rozhodně nemyslím. Když byl v KDU-ČSL, tak jeho snaha jít do vlády nezískala podporu lidovců. Ti si pak vybrali nějaké vedení, on odvedl své věrné a spolu se Schwarzenbergem založil TOP 09. Vytěsnil pak lidovce ze Sněmovny a TOP 09 vytvořila novou vládní koalici. Proč by se mu to nemohlo podařit znovu? Pokusil se ale nejdříve uvnitř té strany něco změnit. Teď máme tři čtvrtě roku po našem sněmu, na němž se nepokusil kandidovat na jakoukoli z volených funkcí s nějakou vizí, nějakým svým programem. Opět se vrátím k řečnickým otázkám. Je projevem schopnosti, když si neumím nebo nechci nejdříve zajistit, že budu vyslyšen? Není to třeba skutečným důvodem, proč se opět vrhat, už poněkolikáté, do jiného subjektu? Co dalšího vedle důchodové reformy byste rádi stihli prosadit do konce volebního období? Důchodová reforma je určitě jedna z těch klíčových v tomto volebním období, stejně jako reforma sociálního systému. I v rámci zdravotnictví je připraveno několik zákonů, které ještě chceme schválit, velmi důležitý je zákon o jeho digitalizaci. Pan ministr Ženíšek má připraven zákon o vědě a výzkumu. Zásadní je pro nás i pokračování v debyrokratizaci. Přijali jsme už tři debyrokratizační balíčky, na to dobře navazuje příprava jednotného inkasního místa, byť bychom jej nespouštěli ještě v tomto volebním období. V rámci zvýšení flexibility pracovního trhu a teď probíraného zákoníku práce není za TOP 09 ještě dokončena debata o výpovědích bez udání důvodu, jak se tomu říká zkratkovitě. Ve skutečnosti ovšem jde o větší narovnání vztahu mezi zaměstnavateli a zaměstnanci. A v neposlední řadě musíme pokračovat v krocích, které povedou k dostavbě jaderné elektrárny v Dukovanech. U zákoníku práce je dlouhodobý spor v koalici, kdy ODS a TOP 09 podporují zmiňovanou výpověď bez udání důvodů. Neobáváte se, že většina to vezme jako snazší možnost vyhodit zaměstnance z práce a bude si klást otázku, proč jdete proti nim? Je potřeba to lépe vysvětlovat. Evidentně je zde mnohými záměrně šířena spousta nepravd. I v zemích, které mají lépe vybalancovanou pozici zaměstnavatel a zaměstnanec, se ukazuje, že to nakonec prospívá úplně všem. Navíc při současně velice nízké nezaměstnanosti nerostou dostatečně rychle ani mzdy. Jak hodnotíte ministra pro vědu a výzkum Marka Ženíška? Je ho skutečně více vidět než jeho předchůdkyni, splnil váš plán? Politika není jenom o tom připravit věci v zákulisí, ale být schopen je odkomunikovat. Dle našich analýz se to panu ministrovi daří. Zásadnější ale samozřejmě je práce, kterou pan ministr odvádí a kterou má ještě připravenou. Na sociálních sítích má u videí desítky lajků. Je to přesně to, co jste očekávali? Já bych to rozhodně nebulvarizovala na úroveň o lajcích. Kdo zná fungování nejenom sociálních médií, ale i dalších komunikačních prostředků, ví, že to není zdaleka jediný a nejpodstatnější ukazatel. Co se týče práce pana ministra, už brzy budeme mít jasný výsledek vyjednávání o rozpočtu pro vědu a výzkum. Vyvolali jste koaliční vyjednávání kvůli stavebnímu řízení. Kdyby to vyvrcholilo tím, že pan Bartoš skončí, chtěla by si TOP 09 sednout na jeho post a ukázat všem, jak to má fungovat? V rozhovorech ani v politice obecně se nepouštím do spekulací „co by, kdyby“, protože závěry jsou vždycky podmíněny mnoha proměnnými. Můžu říci, že náš ministr zdravotnictví digitalizuje a žádné skandály nebo problémy to neprovází, možná také proto, že správně volí jednotlivé kroky. Třeba v EZ kartě (aplikace s údaji o očkování, pozn. red.) nabíhají funkcionality postupně, až když jsou dobře otestovány a jsou funkční. Myslím, že je to následováníhodný postup.",
        "category": "Volby",
        "photos": 7,
        "date": "2024-09-05T00:00:00+02:00",
        "comments": 523
    },
    {
        "title": "ANO zahájilo hlavní část kampaně. Koalice chceme s těmi, co nekradou, řekl Babiš",
        "content": "Česká republika se podle Babiše za současné vlády stala skanzenem drahoty a stagnace. „Vláda jen oškubává občany, kde může,“ doplnil Babiš. Projev předsedy hnutí ANO se obecně nesl v kritickém duchu vůči současné vládě. Té vyčetl, že se nestará o potřeby občanů, ale jen o pomoc Ukrajině. „Právě kraje proto mohou být tou silou, která se za občany postaví,“ uvedl Babiš s tím, že právě kraje mohou třeba přidat těm, kterým Fialův kabinet nechce. „Kuchařkám, uklízečkám, hasičům, policistům,“ vyjmenoval Babiš. Kraje se podle něj mohou postarat třeba také o slevy na jízdném, nebo zlepšit zdravotnictví. Na projev předsedy navázali se svými lídři pro nadcházející volby. „Fialova vláda vás zradila, my vám pomůžeme,“ zmínila třeba jednička v Moravskoslezském kraji, současný hejtman Josef Bělica. „Náš program není jen na papíře, je to náš závazek vůči vám,“ slíbila i Ivana Solařová, bývalá starostka Znojma a lídryně jihomoravské kandidátky. Kvůli velkému vedru ale nakonec k novinářům promluvila jen čtvrtina z představovaných. Jaký výsledek by byl pro ANO přijatelný? „Úspěchem by bylo zopakování výsledku jako před čtyřmi lety a počet hejtmanů. Když budeme mít i o jednoho navíc, tak budeme rádi,“ řekl šéf hnutí. ANO před před čtyřmi lety vyhrálo v deseti krajích ze 13. Celkem získalo 178 mandátů. Hejtmany má ale nakonec jen tři. „Koaliční potenciál máme s těmi, kteří nekradou,“ prohlásil předseda hnutí k možným povolebním koalicím. Hlavní fázi kampaně před nadcházejícími krajskými a senátními volbami zahájilo ANO oproti jiným parlamentním stranám netradičně mimo Prahu. Konkrétně v areálu Thaya v Havraníkách nedaleko Znojma. „Jsou tady vinice a to znamená tvrdou práci. A protože stejně tvrdě budou pracovat i naši kandidáti, rozhodli jsme se, že představení bude tady u Znojma,“ vysvětlila místo konání představení lídrů šéfka poslaneckého klubu ANO Alena Schillerová. Ta s prvním místopředsedou Karlem Havlíčkem akci moderovala. Na celou kampaň dá hnutí zhruba padesát milionů korun. ANO je podle srpnového průzkumu agentury Kantar CZ a Data Collect pro Českou televizi favoritem na vítěze zářijových voleb. Jeho volbu zvažuje od 37 procent voličů v Pardubickém kraji téměř do poloviny v Moravskoslezském. Přesto v hnutí panuje obava, aby ANO po volbách nezůstalo vítězem jen na papíře, jako se tomu stalo po minulých volbách, kdy vedení krajů ovládla opozice.",
        "category": "Volby",
        "photos": 27,
        "date": "2024-09-04T15:17:00+02:00",
        "comments": 147
    },
    {
        "title": "Volili jste Pavla? Pak mě neškolte! říká Konečná. Extremistu vidí v Řeporyjích",
        "content": "Před pár dny jste měla sedět na schůzce s představiteli levicových stran v čele se sociálními demokraty, jejichž předseda Michal Šmarda setkání svolal. Původně s cílem „zvážit možnost společného postupu a koordinace našich aktivit v příštích měsících“. Pak ale schůzku zrušil s tím, že byla „špatně vyložena“, jelikož s komunisty spolupracovat nechce. Co vy na to?Asi k tomu nemám co dodat. Šmarda napíše e-mail, o kterém nejspíš vědí dřív novináři, pak ho sám zpochybní a neguje. Pozve vás na schůzku, kterou pak zruší, o čemž jsem se nejprve dozvěděla z médií. Vlastně jsem vůbec nepochopila, co vlastně chtěl. Já se opravdu snažím bojovat s Fialovou vládou a snažím se, abychom dali dohromady subjekty, jimž jde o to, svrhnout tuto vládu. Za mě SOCDEM pod vedením pana Šmardy hraje hru, že bojuje, ale když by bojovat opravdu mohla, tak se stáhne. Nevím, zda je to účel nebo cíl. Možná, že Bartovy peníze (podnikatel a investor Jan Barta podpořil SOCDEM, pozn. red.) byly určeny k tomu, aby žádná silná levice nevznikla. Velmi mě urazilo, co pan Šmarda do dopisu napsal. Napsal toho víc, co máte konkrétně na mysli?Citoval tam mé jméno s tím, že snad máme jednat o spojení. Já jsem jednak měla ten den pracovní program, takže na schůzku měli jít dva naši místopředsedové. Zadruhé jsem o spojování se sociální demokracií nikdy nemluvila. Bavila jsem se o spolupráci na tvorbě kandidátních listin do obecních zastupitelstev, máme spolupráci v krajských volbách v Ústeckém kraji, ale nic dál jsem v tomto stylu nekomentovala. Jako KSČM jsme na tu schůzku byli pozváni stejně jako na řadu jiných schůzek, které ovšem jejich iniciátoři nemedializují. Možná proto, že skutečně chtějí něco vytvořit či uskutečnit. Myslela jsem, že se pobavíme třeba o tom, jak postupovat při volbách do Sněmovny v příštím roce. Ale jak to podal Michal Šmarda… Mě to moc mrzí, ale v podstatě tím prokázal jediné: Dnes je jedinou autentickou levicovou stranou v České republice KSČM. Za mě to bylo ze strany pana Šmardy jen trapné. Já přitom opravdu nebojuji se SOCDEM, spousty jejich lidí si vážím, některé bývalé a možná i současné členy SOCDEM máme na kandidátkách do krajů, aniž by o tom možná Michal Šmarda věděl. Ale toto vedení SOCDEM pro mě ztrácí jakoukoli relevanci. MF DNES a iDNES.cz přináší seriál předvolebních rozhovorů s lídry jednotlivých stran před senátními a krajskými volbami: Marián Jurečka (KDU-ČSL)Robert Šlachta (Přísaha)Kateřina Konečná (Stačilo!)Markéta Pekarová Adamová (TOP 09)Vít Rakušan (STAN)Tomio Okamura (SPD)Ivan Bartoš (Piráti)Petr Fiala (ODS)Andrej Babiš (ANO) Po krajských a senátních volbách mají sociální demokraté volební sjezd, kandidátkou na předsedkyni je i exministryně práce Jana Maláčová. Když jsem s ní před pár dny dělal rozhovor, odpovídala na některé věci velmi podobně jako vy. Myslíte, že s ní byste se na nějaké formě spolupráce pro volby do Sněmovny uměla dohodnout lépe než se Šmardou?Samozřejmě si umím představit spolupráci s kýmkoli. Ovšem s tím, kdo o ni reálně stojí a nepíše stupidní dopisy. Vím, že proběhne sjezd SOCDEM, a určitě si počkám na jeho výsledek. Pokud vyhraje člověk, který nebude zapšklý a půjde mu opravdu o to, bojovat proti této asociální vládě, tak nemám problém si s ním zajít na kafe a pobavit se o možnostech. Jak konkrétně by podle vás vůbec mohla vypadat spolupráce KSČM, respektive koalice Stačilo! se SOCDEM?Zatím se nad tím takto vůbec nezamýšlím. Pro mě je SOCDEM se současným vedením stranou, která jen za posledních 14 dní prokázala, že se s ní nedá dohodnout na ničem. Ani na obyčejné schůzce. Znovu opakuji, že si velmi vážím poctivých sociálních demokratů v obcích, městech a krajích. Znám jich řadu a prokázali, že mají opravdu srdce nalevo, že jim jde o to, aby se v této zemi žilo líp. Vedení SOCDEM – opakuji, že vedení – dnes naproti tomu pomáhá prezidentu Pavlovi a Fialově vládě udržet se u moci. Nedovede být alternativou vůči vládě a jediné, co ještě mají za cíl, asi je, aby o nich někdo ještě něco napsal. Proto píší pozvánky, které pak ruší, a dávají to médiím. Epizoda se Šmardovou pozvánkou ovšem opět rozvířila debatu, že je KSČM přímou pokračovatelkou předlistopadové KSČ. Sociální demokraté připomínali třeba slučovací sjezd z roku 1948, kterým KSČ prakticky zlikvidovala ČSSD. Co tomu říkáte?Víte, mně to přijde směšné. Zvlášť od lidí typu Michala Šmardy, kteří do funkce prezidenta podpořili Petra Pavla, jenž tu stranickou legitimaci KSČ měl a byl ve funkcích. Lidé, kteří podporují v podstatě kovaného komunistu, mě nemají co školit, že jsem členkou Komunistické strany Čech a Moravy. Fakt ne! Další věcí, která často zní coby argument proti možné spolupráci s vámi, je to, že dáváte prostor různým extremistům. Konkrétně bývají zmiňováni někteří lidé označovaní za antivaxery, dezinformátory či dezoláty, jak se dnes říká. V Jihomoravském kraji má například vést kandidátku Stačilo! Petra Rédová Fajmonová, jež dřív působila v PRO Jindřicha Rajchla. Co na to odpovíte?Péťa Rédová je opravdu kandidátkou na hejtmanku. Víte, pro mě jsou extremisté a v podstatě diktátoři lidé typu mého kolegy z Evropského parlamentu Ondřeje Koláře, který je v televizi schopen natvrdo říct, že by některé názory neměly dostat vůbec sluchu a měli bychom je regulérně cenzurovat. To je pro mě v demokratické společnosti totální extrém. V čem jsou extremističtí někteří naši kandidáti? V tom, že třeba v covidové době říkali věci, u kterých se za dva tři roky potvrdilo, že byly pravdivé? Že si dovolí říkat své názory? Pro mě je totální extremista někdo, kdo tvrdí, jak chce demokracii, ale že v ní má právo říkat své názory jen někdo. Ten, který říká jen to, co hlásá tato vláda. Že si někteří berou některé naše kandidáty jako rukojmí pro argument, proč ne s námi, je jen to, co jsem říkala na začátku. Buď chcete bojovat proti pětidemolici, chcete, aby tato vláda skončila co nejdřív, anebo si hledáte zástupné důvody, abyste to vlastně nemusel dělat. Přitom vám mohu dát opravdu křiklavý příklad extremisty. Kdokoli u nás se jeho chování ani neblíží. Poslouchám.Co je Pavel Novotný z Řeporyjí? Člověk, který má podmínku, sprostě nadává lidem, systematicky vyvolává nenávist proti skupinám obyvatel, o Češích tvrdí, co tvrdí. Novotný je schopen veřejně napsat věci, které by asi 99 procent normálních lidí ani nenapadly, ale on je na to ještě hrdý. Chce selektovat lidi, některé vybombardovat. Tento člověk je člen ODS, která tu vládne. Pan premiér Fiala se ho zastává, paní Nerudová a všichni ti pětidemoliční papaláši za ním jezdí a fotí se s ním. A mně někdo bude říkat, že mám nějaké extremisty? Nikdo z kandidátů Stačilo! nic takového nedělá. Takže co je extremismus? Pro mě to je Ondřej Kolář a Pavel Novotný. Pojďme ke krajským volbám. Budete v nich kandidovat jako Stačilo!, nebo jako KSČM?Ve dvanácti ze třinácti krajů kandidujeme pod hlavičkou Stačilo! s různým složením stran, které pod Stačilo! jsou. Z velké části je to propojení KSČM a České strany národně sociální, se kterou jsme kandidovali i do Evropských voleb. Někde se přidávají Spojení demokraté, někde ČSSD Jiřího Paroubka, někde lokální subjekty. Jsou to koalice, které tvořili naši krajští zástupci. Z vedení KSČM jsme do toho nijak nezasahovali. Pod hlavičkou Stačilo! kandidujeme i v Ústeckém kraji, kde je to spojení KSČM, SOCDEM a ČSNS v čele s naším bývalým hejtmanem Oldřichem Bubeníčkem. V jediném Karlovarském kraji kandidujeme samostatně jako KSČM. V nedávných eurovolbách jste se ziskem téměř deseti procent výrazně uspěli. To je ale úplně jiná disciplína než klání o kraje. Před čtyřmi roky jste obhajovali 86 mandátů a získali jich pouhých 13, celkem vás volilo necelých 132 tisíc lidí. To byl výprask. Vždyť v eurovolbách jste jen vy osobně získala přes 115 tisíc preferenčních hlasů. Co budete považovat za úspěch ve volbách do krajů?Dnes jsme zastoupeni v zastupitelstvech čtyř krajů. Byla bych moc ráda, kdybychom se vrátili do zastupitelstev většiny ze třinácti regionů. Protože můžete jít kraj po kraji a v podstatě v České republice neexistuje region, kde by nebyla nějaká kauza. A všude vládnou v nějakých koalicích členové pětidemoliční vlády. Velmi často podporovaní hnutím ANO. Nebo hnutí ANO podporováno pětidemolicí. Což považuji za šílenost. Zvlášť ve chvíli, kdy někdo tvrdí, jak pětidemoliční vláda dělá špatné kroky, ale přitom je v krajích její prodlouženou rukou. Naším cílem je změnit vlády v krajích. Vrátit tam lidi, kterým o každý konkrétní region jde a budou se umět postavit i té vládě. Kraje třeba mají legislativní iniciativu, což je velmi silný nástroj. Je ale evidentní, že pětidemoliční hejtmani a vedení krajů ho nechtějí využívat proti vlastní vládě. A přitom by se tam dala prosadit řada věcí. Kraje třeba mají ve správě zdravotnictví, dopravu, střední školy. Věci, které by vláda ráda rozprodala. Tomu chceme zabránit, proto jsme udělali širší koalice. Proč podle vás v krajských volbách chybí nějaké jednotné konkrétní téma typu boj proti poplatkům ve zdravotnictví, se kterým v roce 2008 drtivě vyhrála ČSSD Jiřího Paroubka?My jednotné téma máme. Krajské volby jsou pro nás pokračováním boje proti této vládě. Říkáme to naprosto otevřeně, je to tak i v našich materiálech, na billboardech. Prostě chceme říct: Stačilo! i tomu, co se děje v krajích. Protože se tam pro lidi nic pozitivního neodehrává. Ve volbách do Senátu se vám tradičně moc nedaří, letos kandidujete v šesti volebních obvodech. Nejvíc mě zajímá ten českobudějovický, kde by rád uspěl váš bývalý předseda Vojtěch Filip, jenž se jinak drží spíš stranou. Kandiduje ovšem nikoli pod hlavičkou Stačilo!, ale pod značkou KSČM. Co tomu říkáte?(rozesměje se) Takto jsme se samozřejmě dohodli. Na rozdíl od krajských voleb, kde jsme nechávali mandát krajským vyjednavačům, Senát jsem jako předsedkyně strany intenzivně řešila. Kandidujeme v šesti obvodech. Ve třech pod hlavičkou KSČM, ve třech pod hlavičkou Stačilo!, šlo o to, jak se třeba ti kandidáti dohodli na podpoře s dalšími stranami. Vojta Filip jako bývalý předseda KSČM kandiduje pod hlavičkou KSČM. A já velmi podporuji všech šest našich kandidátů. Ať už v Ostravě, Chomutově, Litoměřicích, Českých Budějovicích, Břeclavi, nebo Domažlicích. Pojedu jim i na kampaně, jsou to skvělí lidé a moc si přeju, aby do Senátu prošli. Protože i Senát je dnes jen prodlouženou rukou vlády a myslím, že tato chapadla musíme začít v demokratických volbách postupně usekávat. A udělat vše pro to, aby se poměry začaly měnit.",
        "category": "Domácí",
        "photos": 7,
        "date": "2024-09-02T00:00:00+02:00",
        "comments": 1263
    },
    {
        "title": "Malujete věci narůžovo, vmetl Půtovi kandidát ANO. Liberecký hejtman to odmítá",
        "content": "„Prezentují se svými úspěchy, ale někdy by mělo jít vlastní PR stranou. Věci nejsou ideální třeba co se týče stavu krajských silnic, chybí lůžka v sociálních službách, chybí praktičtí lékaři v okrajových částech kraje, chybí pediatři a zubaři,“ kritizuje Pražák. Martin Půta ale malování narůžovo ze strany současného vedení kraje odmítá. „Na věcech, které jsme slíbili před čtyřmi nebo osmi lety, tvrdě pracujeme. Úplně všechno jsme zajisté nestihli, ale myslím, že mluvíme otevřeně, když říkáme, že ne všechny věci jsou úplně stoprocentní.“ Podle Půty zdržely současnou krajskou radu objektivní okolnosti. „Místo práce na plnění volebních cílů jsme řešili covid, řešili jsme uprchlickou krizi. To byly věci, které nás potkaly a se kterými jsme nikdo moc nepočítali.“ David Pražák pak hovořil o konkrétních selháních stávající rady v čele s Půtou. Podle něj se například nevytvářejí nová sociální lůžka pro seniory, zanedbávají se opravy silnic, klade se důraz na život ve městech a zapomíná se na venkov, kde chybí zubaři, pediatři či praktičtí lékaři. „Už studentům na lékařských fakultách by se mohl Liberecký kraj představit. Aby mohli náš region poznat, vidět to tady, aby si zde následně otevřeli své ordinace. A aby se k nám také přestěhovali s rodinami. S tím souvisí bydlení nebo i to, že kraj finančně pomůže s vybavením ordinací,“ navrhuje Pražák. Podle Martina Půty už dotační titul na vybavení ordinací existuje a lékaři jej využívají. Jakékoliv zanedbání ze strany současné krajské rady současný hejtman odmítá. Silnice v kraji se podle něj opravují a on sám dělá maximum pro to, aby se vytvořilo co nejvíce sociálních lůžek pro seniory. A Půta zmínil i další prioritu SLK, kterou je veřejná doprava. „Chceme ji udržet skutečně do každé poslední vesnice, do poslední osady. Je to důležité pro ty, kteří nemají v rodině dvě nebo tři auta, pro studenty i pro děti.“ Ostré výměny názorů by však podle obou politiků neměly SLK ani hnutí ANO předem uzavírat možnosti povolebních koalic. Obě uskupení už v minulosti spolupracovala, a to v letech 2016 až 2020, kdy spolu tvořila krajskou radu. Po volbách v roce 2020 však Martin Půta upřednostnil koalici s ODS a Pirátskou stranou. „Řeknu to úplně otevřeně. Chtěli jsme, aby v radě byli lidé, kteří to budou dělat na sto procent. A v případě hnutí ANO jsme neměli úplně dobré zkušenosti. To byl ten hlavní důvod, proč jsme se nakonec rozhodli pro stávající koalici s Piráty a ODS.“ Podle Davida Pražáka se koalice uzavírají až po volbách. „Po minulých krajských volbách nás z jednání o radě vyloučilo hnutí SLK. A ať už volby dopadnou jakkoliv, budeme se bavit s těmi, kdo bude mít alespoň trochu podobný program jako my.“",
        "category": "Volby",
        "photos": 16,
        "date": "2024-08-30T10:00:00",
        "comments": 28
    },
    {
        "title": "Kde STAN nemá hejtmana, chce navštívit podle Rakušana každou obec i město",
        "content": "„Tam, kde tenhle post nemáme, navštívíme v podstatě každou obec, každé město a budeme se s lidmi bavit a náš program jim představovat,“ popsal předseda hnutí Vít Rakušan formu nadcházející volební kampaně. Mezi krajskými volebními lídry STAN je i bývalý hejtman v Moravskoslezském kraji a poslanec Ivo Vondrák, který se rozešel s hnutím ANO poté, co při volbě na Hrad podporoval současného prezidenta Petra Pavla. Lídři a lídryně Starostů do krajských voleb: Středočeský kraj - Petra Pecková Jihočeský kraj - Jaroslava Martanová Plzeňský kraj - Pavel Čížek Karlovarský kraj - Petr Kulhánek Ústecký kraj - Jan Papajanovský Liberecký kraj - Martin Půta Královéhradecký kraj - Rudolf Cogan Pardubický kraj - Michaela Matoušková Kraj Vysočina - Adam Joura Jihomoravský kraj - František Lukl Zlínský kraj - Tomáš Chmela Olomoucký kraj - Josef Suchánek Moravskoslezský kraj - Ivo Vondrák Na jižní Moravě je lídrem kandidátky STAN starosta Kyjova a také předseda Svazu měst a obcí České republiky František Lukl, který nyní s ministrem pro místní rozvoj Ivanem Bartošem jedná o tom, jak vyřešit problémy s novým stavebním zákonem. Od července 2013 do ledna 2014 byl ministrem pro místní rozvoj ve vládě Jiřího Rusnoka, kterou jmenoval bez ohledu na rozložení sil ve Sněmovně tehdejší prezident Miloš Zeman. Lídrem v Královéhradeckém kraji je náměstek hejtmana a bratr šéfa poslaneckého klubu STAN Rudolf Cogan a na Vysočině syn dosavadní eurokomisařky Adam Joura, který je jednatelem rodinné firmy zabývající se zejména obnovou památek. Předseda hnutí a ministr vnitra Vít Rakušan řekl, že je nesprávné označovat krajské volby za referendum o vládě. „Tohle je referendum o tom, jak se v jednotlivých krajích žije, jestli se hejtmanky nebo hejtmani napříč stranami osvědčili, nebo neosvědčili,“ řekl Rakušan. Hlavním mottem kampaně je podle něj to, že Česká republika bude tak silná, jak bude silný její nejslabší region. Úspěchem bude, pokud se hnutí podaří získat více mandátů, než kolik jich má nyní. Na zahájení kampaně krátce promluvili lídři hnutí v krajích. Na akci měl každý z krajů svůj stánek, kde regionální politici prezentovali své přednosti spolu se svými úspěchy. Kolemjdoucí mohli ochutnat krajové speciality nebo si dát zdarma kávu.",
        "category": "Volby",
        "photos": 14,
        "date": "2024-08-29T11:06:00",
        "comments": 30
    },
    {
        "title": "Vedení Volkswagenu obhajovalo úsporný plán. U zaměstnanců nepochodilo",
        "content": "Akce se konala jen dva dny poté, kdy největší německá a zároveň i evropská automobilka oznámila, že kvůli slabšímu odbytu nevylučuje uzavírání závodů v Německu a nucené propouštění. „Už nějakou dobu utrácíme za značku více peněz, než kolik vyděláváme. To dlouhodobě nefunguje!“ řekl finanční ředitel. „Máme ještě rok, možná dva roky na to, abychom to zvrátili. Ale musíme toho času využít,“ zdůraznil. Společnost chce díky úsporám uvolnit prostředky potřebné na nové produkty. „Nyní potřebujeme peníze na velké investice,“ řekl šéf značky Thomas Schäfer. „Pokud se nám teď podaří trvale snížit náklady a investovat do modelového ohňostroje, který konkurence ani zákazníci dosud neviděli, pak vytvoříme podmínky pro to, aby další generace mohly pracovat pro Volkswagen zde v Německu,“ uvedl. vyrábí auta ve Wolfsburgu, Emdenu, Osnabrücku, Hannoveru, Cvikově (Zwickau) a v Drážďanech. Továrny na výrobu součástek má v Kasselu, Salzgitteru, Braunschweigu a v Saské Kamenici (Chemnitz). Podle šéfky podnikové rady Daniely Cavallové nenesou vinu na krizi podniku zaměstnanci, ale vedení koncernu. Za červenou čáru označila zavírání závodů, odmítla rušení záruk pracovních míst a snižování kolektivně dohodnutých mezd. „Se mnou v této zemi nedojde k žádnému zavírání závodů,“ slíbila zástupkyně zaměstnanců. Ti si na akci přinesli transparenty s nápisy „ruce pryč od záruk práce“ nebo „dvojí morálka“. V Evropě se v současné době prodává o dva miliony automobilů ročně méně než před pandemií.. A to se podle Anlitze pravděpodobně nezmění. Pro VW, jehož podíl na evropském trhu činí přibližně čtvrtinu, to znamená jediné. „Chybí nám odbyt pro přibližně 500 tisíc vozů, tedy odbyt pro přibližně dva závody. A nemá to nic společného s našimi produkty nebo se špatnými prodejními výsledky. Trh už prostě není,“ citovala finančního ředitele agentura DPA. Společnost stále neposkytla žádné další informace k závodům, které by mohla zavřít. Koncern již dříve uvedl, že zavření továren bude až poslední možností, pokud se nepodaří přijmout rychlá protiopatření. Hlavní značka VW se již léta potýká s vysokými náklady a podle výnosů výrazně zaostává za koncernovými společnostmi, jako jsou Škoda, Seat a Audi.",
        "category": "Ekonomika",
        "photos": 10,
        "date": "2024-09-04T15:55:00+02:00",
        "comments": 22
    },
    {
        "title": "Zakázal bych mobily všem žákům, řekl Čunek v duelu se zlínským hejtmanem",
        "content": "Pokud by se Jiří Čunek stal hejtmanem Zlínského kraje, tlačil by na starosty, aby zavedli zákaz mobilních telefonů ve vyučování na základních školách, jako to udělal on ve Vsetíně. Čunek kandidující za uskupení K21 (KDU-ČSL, Zlín 21) to řekl v předvolebním duelu Rozstřel na iDNES.cz. Obhajující hejtman Radim Holiš (ANO) s takovým přístupem zásadně nesouhlasí. Nechal by to na ředitelích. Čunek, který je starostou Vsetína, zákaz mobilů vyhlásil uprostřed léta a udělal z něj jedno z předvolebních témat. „Nejprestižnější střední škola v Anglii Eton College zavedla, že studenti do třetího ročníku nesmí mít mobily vůbec. Berou jim je i na noc,“ hájil rozhodnutí Čunek. Odkazoval se i na studii, podle níž se děti kvůli mobilním telefonům naučí o 30 procent méně vědomostí. Čunek na podzim obhajuje i křeslo v Senátu. „Jako senátor působím na ministerstvo školství, aby po vzoru jiných států zavedlo ten zákaz zákonem v celé České republice,“ tvrdil vsetínský starosta v pořadu Rozstřel. V krajském zastupitelstvu je Čunek poslední čtyři roky v opozici. Hejtman Holiš Čunkovi vytknul, že tímto přístupem využívá konzervatismu voličů a jejich strachu ze změny. „Já bych určitě chtěl, aby děti věděly, co mobil znamená, jak ho mají používat a abychom je naučili s ním správně pracovat,“ řekl k tomu Holiš. Čunek také oživil plány na stavbu nové nemocnice ve Zlíně–Malenovicích. Prosazoval ji jako hejtman před čtyřmi lety, měla stát osm miliard. Současné vedení kraje v čele s Holišem záměr zrušilo a vydalo se cestou rekonstrukce a dostavby stávajících nemocnic. Holiš si pro pozemky v Malenovicích představuje jiné využití. Například by tam mohl vzniknout univerzitní kampus, díky kterému by se do kraje podařilo přilákat více mladých lidí. Čunek se nemocnice v Malenovicích ale nevzdává. Odkázal se na příkladu ze slovenské Banské Bystrice, kde také staví novou nemocnici. „Nikdo soudný nemůže udělat nic jiného. V Banské Bystrici mohli taky rekonstruovat a zjistili, že to je tak šíleně drahé a obtěžuje to pacienty a lékaře. Tak šli do nového projektu,“ popsal Čunek. Jeho soupeř nesouhlasil. „Fabulujete úplně neuvěřitelným způsobem,“ oponoval mu Holiš. „Říkáte, že tam staví novou nemocnici. Oficiální název té stavby je Rekonštrukcia a dostavba areálu Fakultnej nemocnice F. D. Roosevelta Banská Bystrica. Takže se staví ve stávajícím areálu. Úplně stejně i my máme nachystanou modernizaci a postupnou obnovu ve stávajícím areálu KNTB (zlínské nemocnice, pozn. red.),“ reagoval Holiš. Celou debatu si můžete pustit v úvodním videu. Volby do zastupitelstev krajů se budou konat v pátek 20. a v sobotu 21. září 2024. Zároveň s krajskými volbami se uskuteční také první kolo voleb do Senátu.",
        "category": "Volby",
        "photos": 7,
        "date": "2024-08-29T10:00:11",
        "comments": 503
    },
    {
        "title": "Válek přešlapuje a vnáší do zdravotnictví chaos, shodli se Piráti s ANO v Plzni",
        "content": "Oba politici byli hosty dalšího regionálního duelu MF DNES a iDNES.cz, ve kterých se představí vybraní kandidáti ve všech třinácti regionech před zářijovými volbami do krajských zastupitelstev. „Líbila se mi slova prezidenta Petra Pavla, že by byl rád, kdyby se krajské volby dokázaly od celostátní politiky oprostit,“ říká hejtman Špoták. „V Plzeňském kraji to umíme, celostátní politiku k nám netaháme a snažíme se pracovat na konkrétních věcech pro občany.“ S tím souhlasí i Kamal Farhan. „Myslím si, že spolupráce s Pirátskou stranou i s dalšími koaličními subjekty posouvá Plzeňský kraj dál, ale samozřejmě je tam i prostor pro zlepšení. Ale musím říct, že situace ve zdravotnictví, v dopravě, v sociálních službách na celostátní úrovni je tristní a my jdeme teď do krajských voleb s tím, že tuto situaci chceme zlepšit.“ Jednou z priorit Pirátské strany na Plzeňsku je podle hejtmana Rudolfa Špotáka mimo jiné výstavba a rekonstrukce bytů v malých obcích. „Pak chceme pokračovat v digitalizaci, ve které navážeme na vydařený projekt Platebního portálu a v neposlední řadě je naší prioritou i zdravotnictví: chceme například zrekonstruovat rokycanskou nemocnici.“ Podle Špotáka musí ve zdravotnictví kraj významně suplovat nečinnost současného ministra zdravotnictví Vlastimila Válka z TOP 09. „Pan ministr Válek pouze přešlapuje na místě a ve finále ani nevím, jakou cestou se chce vydat.“ S tím souhlasí i kandidát na hejtmana z hnutí ANO. „Chaos, který do zdravotnického systému vnáší současný ministr Válek, bude muset náš kraj nějak napravit. Zdravotnictví musí být dostupné.“ Palčivým problém v Plzeňském kraji je podle něj například to, že mladí lékaři nebo zdravotní sestry odcházejí za lepšími platovými podmínkami do sousedního Německa, což ohrožuje dostupnost zdravotní péče. „Pokud se stanu hejtmanem, vypíšeme dotační titul pro studenty lékařských fakult a zdravotnických škol. Už během studia tak budou pobírat motivační stipendium. Tím se zavážou, že po absolvování školy nastoupí do nějaké konkrétní nemocnice v kraji,“ navrhuje Farhan. „V sociální oblasti pak máme heslo: dům sociální péče do každého okresu v kraji. A nesmíme zapomenout ani na dopravu,“ pokračuje Farhan. Podle něj je důležité, aby kraj vylepšoval stávající dopravní infrastrukturu. „Náš kraj je rozlehlý a naším zájmem je to, aby občané zůstávali v menších obcích a městech, aby měli dobré spojení, aby se jim tam dobře žilo.“ Celou debatu si můžete pustit v úvodním videu. Volby do zastupitelstev krajů se budou konat v pátek 20. a v sobotu 21. září 2024. Zároveň s krajskými volbami se uskuteční také první kolo voleb do Senátu.",
        "category": "Volby",
        "photos": 9,
        "date": "2024-08-28T10:00:11",
        "comments": 52
    },
    {
        "title": "ODS má cíl po volbách udržet největší senátní klub a uhájit Vystrčilův post",
        "content": "V Senátu mají občanští demokraté nejsilnější zastoupení - jejich společný klub s TOP 09 má 36 členů a ODS má i předsedu Senátu Miloše Vystrčila. Do senátních voleb ODS posílá 16 kandidátů. Šest sama, pět za koalici SPOLU a pět v dalších koalicích. Cílem občanských demokratů je podle předsedy Fialy obhájit pozice v Senátu tak, aby jeho předsedou zůstal dosavadního šéf Miloš Vystrčil. Senátní klub ODS a TOP 09 obhajuje 14 mandátů, z toho ODS deset. „Nebezpečí, že by se dostali představitelé radikálních sil, není marginální,“ řekl Fiala při představování kandidátů ODS do Senátu. V rámci koalice SPOLU půjdou občanští demokraté do krajských voleb ve čtyřech ze třinácti krajů - Středočeském, Jihomoravském, Moravskoslezském a Libereckém. „Nemůže nás to poškodit,“ věří Fiala, že jen čtyři takové koalice nejsou málo. Jinde, jako v Plzeňském či Pardubickém kraji, kandidují v krajských volbách občanští demokraté společně s TOP 09. Koalice SPOLU podle premiéra Fialy preferuje utváření koalic, které jsou podobné vládnímu půdorysu. „Ale to neznamená, že to lze ve všech krajích realizovat,“ uvedl předseda vlády. Jsou i kraje, kde budou občanští demokraté kandidovat sami. Třeba v jižních Čechách. „Já jsem čtyři roky stál v čele kraje jako hejtman, snažil jsem se komunikovat téměř se všemi Jihočechy, uskutečňovat plány, které jsem před čtyřmi lety představil. Teď mi přijde velmi fér se před ně zase jako Martin Kuba postavit a zeptat se, co si o tom myslí. Přijde mi to mnohem víc fér, než se schovávat za jakékoli politické značky, tvořit dopředu nějaké koalice,“ řekl k tomu už dříve jihočeský hejtman Martin Kuba. Tisková konference účastní i Vystrčil, předseda senátorského klubu ODS a TOP 09 Zdeněk Nytra a vybraní kandidáti do senátních a krajských voleb. iDNES.cz ji nabízí v přímém přenosu. Už v pondělí premiér a předseda ODS Petr Fiala kvůli zahájení horké části kampaně zamířil do Ústeckého a Libereckého kraje. Zavítal třeba na nechvalně proslulé ústecké sídliště Mojžíř, kde žije početná skupina Romů. Od některých starousedlíků slyšel stížnosti na nepořádek, zápach a nadávky.",
        "category": "Volby",
        "photos": 5,
        "date": "2024-08-27T15:24:00",
        "comments": 114
    },
    {
        "title": "Volte nás, aby tam nebyl Babiš? To už nefunguje, říká jihočeský hejtman Kuba",
        "content": "Naopak odlišné názory mají oba politici na chystané úpravy v rozpočtovém určení daní pro kraje a obce nebo na dopravní infrastrukturu v regionu. Kubíček si například myslí, že by kraji pomohlo zpoplatnění silnic první třídy pro nákladní dopravu. „Shodneme se totiž všichni na tom, že je důležité, aby fungovalo propojení jižních Čech a Prahy. Tam není spor. Ale máme také silnice první třídy ve směru na Brno, které významně zatěžuje nákladní doprava. Její zpoplatnění by podle mě pomohlo.“ Inspirovat by se podle něj mohlo Česko například ve Francii. „Tam jsou zpoplatněné dálnice a silnice první třídy. A na ostatní silnice existuje zákaz vjezdu těžké nákladní kamionové dopravy.“ Hejtman Kuba by ale byl v této záležitosti mnohem opatrnější a raději by se nechal přesvědčit konkrétními daty. Podle něj existují studie, které efektivitu zpoplatnění silnic první třídy zpochybňují. „Je důležité si uvědomit, kdo na to ve finále doplatí. Protože to nakonec může zaplatit ze své kapsy například zákaznice, jež si půjde koupit jogurty nebo vajíčka, které se v kamionech převážejí. Nezaplatí to totiž nikdo jiný než koncový spotřebitel,“ varuje Kuba. Ten následně kritizoval hnutí ANO za špatnou dopravní situaci v Českých Budějovicích. „Problém v Českých Budějovicích jsou mosty přes Vltavu. Půlka města je na jedné a půlka na druhé straně řeky.“ „Máme tedy připravený most do Papírenské, dále propojení z ulice Milady Horákové na silnici do Českého Krumlova: to jsou projekty, na které se čeká roky a v tom mám výtku na hnutí ANO, které vedlo České Budějovice osm let,“ kritizuje svého protikandidáta Kuba. Odlišný názor mají lídři ODS a ANO také na novelu zákona o rozpočtovém určení daní, kterou letos schválila vláda. Díky ní by mohly kraje získat z rozpočtu dalších 11 miliard korun, v případě Jihočeského kraje by se jednalo o několik stovek milionů. „Nám na tom vadí skutečnost, že návrh sice posiluje kraje, ale něco ubírá obcím,“ myslí si Kubíček. „Ale nepřipadá nám to úplně šťastné. Mně se na tom nelíbí oslabení obcí a řeči o tom, že mají dostatek peněz na svých účtech.“ Podle hejtmana Martina Kuby je ale zmiňované „syslení“ měst a obcí skutečným problémem. Například Praha má podle něj na svém účtu desítky miliard korun, které nestačí utrácet. „Jsme stále jeden stát a přijde mi nesmyslné, aby si obce nechávaly peníze na svém účtu, a přitom jsme byly jako Česká republika neustále v rozpočtovém dluhu,“ argumentuje jihočeský hejtman z ODS. V ostatních tématech se oba politici většinou shodli, a to bez ohledu na stranickou příslušnost. „Bohužel se dnes politika dostává do pozice: volte nás, aby tam nebyl Babiš, volte nás, aby tam nebyl Fiala,“ což už podle něj dávno nefunguje. „Lidé nás ale volí proto, aby měli za domem hřiště nebo abychom jim postavili obchvat města,“ říká Kuba. Pro hejtmana i jeho protikandidáta je tedy klíčová dostupná zdravotní péče, oprava stávajících a výstavba nových regionálních silnic, dostupné bydlení pro lékaře či učitele a v neposlední řadě i záměr na výstavbu malého jaderného reaktoru v regionu.",
        "category": "Volby",
        "photos": 13,
        "date": "2024-08-27T10:00:13",
        "comments": 217
    },
    {
        "title": "Overturismus je problém, vyčetl v duelu vyzyvatel z ANO hejtmanu Červíčkovi",
        "content": "Web iDNES.cz a deník Mladá Fronta DNES pokračují dalším krajským duelem, tentokrát z Královéhradeckého kraje. Hosty byli obhajující hejtman Martin Červíček kandidující za uskupení Silní lídři pro kraj (ODS, KDU-ČSL, Východočeši) a lídr kandidátky hnutí ANO Petr Koleta. Koleta je nyní v kraji opozičním zastupitelem. Po volbách by si uměl představit spolupráci s Červíčkovými Silnými lídry pro kraj. ANO před čtyřmi lety v krajských volbách skončilo těsně druhé. Ostatní strany ale vytvořily koalici bez něj. „S vedením kraje se dá domluvit a zásadní věci s opozicí probírá. Takže to je dobře, kvituju to a dělal bych to stejně. Nejhorší je, když někdo něco vybuduje, a druhé období to někdo zase zbourá,“ míní Koleta. Pokud by se dostal do čela Královéhradeckého kraje, navázal by na to současné například pokračováním investic do modernizace nemocnic. Červíček vytvoření koalice s hnutím ANO nevyloučil. „Dovedu si představit koalici, která bude v první řadě chtít pokračovat v tom, co osm let děláme a zachová kontinuitu. Rozhodně si neumím představit spolupráci se subjekty, jako je Stačilo! a SPD. Jinak je to všechno otevřené,“ reagoval Červíček. Palčivým problémem kraje je doprava. Podle Červíčka je 40 procent silnic 2. a 3. tříd v havarijním stavu. Celkem kraj spravuje 3300 kilometrů silnic. V příštím volebním období podle něj bude potřeba zaměřit se na jednodušší opravy především silnic 3. tříd, které spojují obce. „Když rekonstruujete, musíte udělat spodek silnice, povrch a podobně. My se zaměříme na to, abychom opravovali jenom ty povrchy s nějakou jednoduchou úpravou spodku silnice. Vyjde nás to levněji a díky tomu opravíme více kilometrů,“ uvedl Červíček. Koleta s Červíčkem souhlasil. Upozornil jen, aby nezvítězila kvalita nad kvantitou. „Ale takhle hustá silniční síť, jakou Královéhradecký kraj má, se prostě nikdy nedá udělat tak, aby byla výborná,“ připustil Koleta. Krajský lídr ANO pak voličům v předvolebním programu slibuje zavedení slev pro studenty a důchodce v integrovaném dopravním systému IREDO. V debatě však přiznal, že by jejich výši a zda by je kraj mohl nabídnout studentům i seniorům, musel ještě propočítat. Oba se posléze shodli, že investice do železniční dopravy jsou pro ně prioritou. Královéhradecký kraj také dlouhodobě trápí nedostatek lékařů a zdravotních sester. Podle Červíčka je jejich zajištění odpovědností hlavně zdravotních pojišťoven. „Přestaňte odepisovat hejtmanovi, že nabízíte zubaře tam a tam, a když tam pacient přijede, zubaře nemá. Koukejte se raději postarat o to, aby když dáváte svolení k praxi, bylo to v regionu rovnoměrně zastřešené. V České republice si přetahujeme lékaře, a to musí skončit,“ opřel se do pojišťoven stávající hejtman. Červíček současně chce v příštím volebním období investovat nebo připravit investici ve výši miliardy korun do každé okresní nemocnice. „Pacientům chceme nabízet v moderních nemocnicích službu a zdravotníky přilákat na to, že nebudou dělat medicínu v nějakým zchátralým baráku,“ dodal Červíček. Koleta ve zdravotnictví ještě za klíčové považuje dobudování jednotného informačního systému mezi nemocnicemi, aby si mohly sdílet informace o pacientech. Kraj v minulosti už vysoutěžil dodavatele na tento jednotný systém, zakázku ale musel zrušit. Vybraná firma totiž neplnila podmínky smlouvy. Podle Kolety je v kraji v některých místech problém i overturismus. Červíček si sice pochvaloval zřízení krajské centrály cestovního ruchu, která má turisty lákat na méně tradiční cíle, než jsou třeba Adršpašské skály. Koleta ale tvrdí, že nefunguje. „Ta organizace je poměrně hodně rozrostlá, je v ní cirka 11 lidí. A když byste si ji chtěli teď vyhledat a podívat se, na jaká místa chcete, tak ji ani nenajdete,“ zkritizoval Koleta. Volby do zastupitelstev krajů se budou konat v pátek 20. a v sobotu 21. září 2024. Zároveň s krajskými volbami se uskuteční také první kolo voleb do Senátu.",
        "category": "Volby",
        "photos": 7,
        "date": "2024-08-22T10:00:00",
        "comments": 19
    },
    {
        "title": "TOP 09 představila kandidáty do Senátu. O post zabojuje Fischer i hokejista Hašek",
        "content": "Volby do třetiny Senátu a krajských zastupitelstev se uskuteční 20. a 21. září, senátoři se budou volit ve 27 obvodech. Dva z pětice kandidátů se už podle předsedkyně TOP 09 a Sněmovny Markéty Pekarové Adamové v politice angažují, další tři jsou podle ní občansky aktivní lidé, kterým není Česko lhostejné. Všech pět kandidátů navrhuje TOP 09, kandidují ale s podporou dalších stran. Naopak TOP 09 podle Pekarové Adamové podporuje dalších 11 lidí, kteří do Senátu kandidují na návrh jiných stran, například ODS, KDU-ČSL či STAN. Pro stranu bude podle předsedkyně v senátních volbách skvělým výsledkem, pokud nejen obhájí stávající pozice, ale ještě navýší počet senátorů. V horní komoře je aktuálně šest senátorů zvolených za TOP 09. Fischer v minulosti působil mimo jiné jako velvyslanec ve Francii, v Senátu se chce v dalším funkčním období věnovat obraně a bezpečnosti. Korda vede Smysluplnou školu v pražském Karlíně. Byl také prezidentem Asociace profese učitelství a o školství přednáší na konferencích i na Pedagogické fakultě Univerzity Karlovy. Za své hlavní téma v Senátu by považoval školství. Hašek se chce zabývat bezpečností ČR a také sociálními programy pro děti a rodiny. Rychlík se chce soustředit na téma svobody médií, školství, kultury či životního prostředí. Pavera se chce věnovat například podpoře bydlení či lepší péči o seniory. První kolo senátních voleb se ve 27 obvodech uskuteční společně s krajskými volbami 20. a 21. září, předpokládané druhé kolo se dvěma finalisty v každém z obvodů o týden později. Funkční období senátorů je šestileté, přičemž senátní volby se konají každé dva roky vždy ve třetině z 81 senátorských obvodů. Kandidátů na senátory je letos 169, nominovaly je čtyři desítky stran a hnutí.",
        "category": "Volby",
        "photos": 17,
        "date": "2024-08-21T18:36:00+02:00",
        "comments": 19
    },
    {
        "title": "Salfický se v duelu s Netolickým přeli o populismus a rozpočtovou odpovědnost",
        "content": "ANO vyhrálo předchozí dvoje volby do krajského zastupitelstva. Přesto pokaždé skončilo v opozici. Oproti tomu sociální demokrat Martin Netolický už tři volební období za sebou zastává hejtmanský úřad a dvakrát se mu podařilo ANO vyšachovat ze hry o post hejtmana i o členství v krajské radě. „Jsme připraveni spolupracovat s těmi partnery, kteří budou rozumní a budou to myslet dobře ve vztahu k rozpočtu kraje,“ říká Netolický. Hnutí ANO v Pardubickém kraji však podle něj v minulosti rozpočtově odpovědné návrhy nepodávalo. „V předchozím volebním programu byly jednou z vlajkových lodí ANO příspěvky na dovolenou,“ vzpomíná Netolický. „Bylo to v době covidu a zadlužení. Není ale správné slibovat v době krize takové dávky či jiné příspěvky. Navíc to přece není primárním úkolem krajů. Ty mají zajišťovat veřejné služby.“ „Totéž platilo o navrhovaném příspěvku na nákup elektrokol. Ale my jsme nechtěli utrácet,“ vymezil se vůči ANO současný hejtman. „To je názor pana hejtmana a jeho koalice,“ odpověděl Netolickému Dušan Salfický. „Padají k tomu slova jako populismus, ale my jsme tehdy skutečně chtěli pomoci lidem. Nicméně v našem současném programu tyto věci už nenajdete.“ „Na druhou stranu současná vláda nedělá lidem život jednoduchý,“ navazuje Salfický, který momentálně působí jako manažer hokejového Dynama Pardubice. „Proto bychom jim chtěli přispět například při nákupu sportovních pomůcek nebo bychom rádi zavedli příspěvky na různé zájmové kroužky. To vše tvoří velkou položku v rozpočtu rodin, které si to často nemůžou dovolit,“ myslí si Salfický. Netolický to ale v duelu okamžitě smetl ze stolu a navrhl jiné řešení: „Od toho tu nejsou kraje. Tohle má dělat vláda. Sport je podfinancovaný, to je pravda, ale domnívám se, že mnohem víc než sportovní pomůcky a zájmové kroužky potřebujeme, aby měl kluby a kroužky kdo vést. Dnes je to hlavně dobrovolnická aktivita. Tady má stát obrovský deficit z hlediska financování trenérů.“ V dalších klíčových tématech se oba krajští rivalové většinou shodli. Salfický zmínil jako prioritu hnutí ANO dostupné zdravotnictví a dostavbu dálnice D35. S tím souhlasí i Netolický, který ale vidí zásadní problém v podfinancování Pardubického kraje. Současný zákon o rozpočtovém určení daní považuje za neférový, kraj kvůli němu přichází až o miliardu korun ročně a je nutné tuto nespravedlnost co nejdříve napravit. Celou debatu si můžete pustit v úvodním videu.",
        "category": "Volby",
        "photos": 14,
        "date": "2024-08-21T10:00:15",
        "comments": 8
    },
    {
        "title": "Motorista Šťastný zahájil kampaň. Jsme pro tradiční rodinu, řekl",
        "content": "Šťastný vzpomínal na své časy v ODS. Nyní se podle něj strana zaprodala a zcela opustila pravicovou politiku. „Zvyšují se daně, včetně DPH, což se týká i léků,“ kritizoval Šťastný. „Jsme pro tradiční rodinu a proti indoktrinaci,“ vypíchl Šťastný hlavní pilíře, na kterých stojí jeho postoje do nadcházejících senátních voleb. Co se kampaně týče, Šťastný předeslal, že bude hlavně kontaktní včetně petičních stánků. Zmínil také, že součástí kampaně bude i testování zdravotního stavu pro dobrovolníky. Nevyloučil ani zapojení Václava Klause do kampaně, se kterým je jeho hnutí podle Macinky v neustálém kontaktu a strana by podle něj „byla hloupá, kdyby s Václavem Klausem nejednala“. „Praha pro nás vždycky byla baštou pravicových voličů,“ zahájil kampaň pražský lídr hnutí Motoristé sobě Petr Macinka. Podle jeho slov upouští od pravicových pozic hlavně ODS, protože „zvedá daně a podílí se na rozvratu veřejných financí,“ dodal Macinka. „ODS už nemá s pravicí vůbec nic společného,“ pokračoval Macinka. Podle něj ODS přenechává své pozice straně TOP 09 nejen v Praze. „Proto jsme se rozhodli, že jako Motoristé vstoupíme do protivládní koalice,“ nastínil důvody vzniku senátní koalice. Patriku Nacherovi (ANO) v současné době vadí hlavně to, že v rozložení politických sil neexistuje hledání kompromisu. Vládní pozice jsou podle něj příliš silné v obou komorách Parlamentu. To by podle něj mohl pomoci změnit v Senátu právě Boris Šťastný. Zároveň Nacher upozornil, že Šťastný může být „historicky prvním“ senátorem za Prahu s podporou ANO. „Naše aktuální vláda vazalsky přijímá veškeré politiky a veškerá opatření z Bruselu,“ kritizoval na tiskové konferenci europoslanec Motoristé sobě Filip Turek. „Myslím si, že lepšího kandidáta na to, aby se Senát začal obracet tím správným směrem, jsme ani najít nemohli,“ má jasno Turek. „Nemáme přirozenějšího partnera, než je hnutí ANO,“ vysvětlil nově zvolený europoslanec Turek. Boris Šťastný bude v městské části Praha 12 kandidovat proti dlouholetému senátorovi Pavlu Fischerovi, kterého navrhla TOP 09 a podpořila celá koalice SPOLU. Šťastný byl v minulosti poslancem, a to v letech 2006 až 2013. Během svého působení ve sněmovně například předložil takzvaný antikuřácký zákon, díky kterému si od roku 2017 lidé nesmí zapálit v žádném veřejném vnitřním prostoru včetně restaurací. Působil také jako poradce bývalého prezidenta Václava Klause nebo jako předseda pražské buňky ODS. Sám Šťastný zvažoval vstup do hnutí ANO, nakonec se rozhodl pro hnutí Motoristé sobě a do Senátu kandiduje za koalici těchto dvou uskupení. Šťastný se do politiky vrátil po dlouhé odmlce, od zmiňovaného roku 2013, kdy skončil jako poslanec, v ní nepůsobil. „Já jsem se rozhodl do politiky vrátit. Tím hlavním důvodem, který mě k tomu vedl, je zničující politika současné vlády Petra Fialy, která ničí tuto zemi, škodí našim lidem, a je potřeba tu politiku zastavit. Je potřeba změna,“ řekl už dříve v rozhovoru pro iDNES.cz.",
        "category": "Volby",
        "photos": 11,
        "date": "2024-08-16T14:22:00",
        "comments": 107
    },
    {
        "title": "Pro Vysočinu jsou klíčové Dukovany a VRT, shodují se kandidáti na hejtmana",
        "content": "Oba politici zasedají v současné krajské radě, proto mají na většinu klíčových témat podobná stanoviska. Přesto se v dílčích názorech mírně liší. Příkladem může být regionální podpora bydlení. Současný hejtman v Rozstřelu řekl, že krajské samosprávy tu nejsou proto, aby přímo stavěly byty. „To mají v kompetenci města a obce. My zajišťujeme bydlení na jiné úrovni: například v sociálních a zdravotních službách. A tam jsme aktivní,“ konstatuje Schrek. Jiří Běhounek by naopak uvítal, aby byl kraj v oblasti bydlení aktivnější. Zároveň se v této souvislosti ostře pustil do vlády, konkrétně do ministerstva pro místní rozvoj. „O dostupném bydlení se hovoří deset let a dodnes ministerstvo nebylo schopné dát dohromady jakýkoliv návrh. Přitom když budeme mít od státu jasná pravidla, jak postupovat ve spolupráci s městy a obcemi, jsme schopni projekty zrealizovat. Povedlo se nám to už u kotlíkových dotací nebo obnovy lesů,“ říká Běhounek. Právě v případě obnovy lesů se bývalý hejtman obává narůstajícího rizika sucha. Přestože v průměru za rok naprší na Vysočině stejné množství srážek jako v minulosti, problémem jsou větší úhrny během kratšího časového úseku. Proto je nutné důsledněji zadržovat vodu v krajině. „V tom je třeba spolupracovat s lesníky i s dalšími strukturami tak, aby nám Vysočina úplně nevyschla, a nakonec jsme tady za deset let nepěstovali víno,“ povzdechl si Běhounek. Schrek k tomu naopak dodal, že by nebyl proti tomu, aby se v budoucnu víno na Vysočině pěstovalo. V dalších tématech se oba politici spíše doplňovali. Shodli se například v tom, že pro rozvoj regionu jsou zásadními projekty rozšiřování dukovanské jaderné elektrárny a výstavba vysokorychlostní trati (VRT). Ta by měla mít odbočku do Jihlavy, konkrétně do Pávova. Podle Schreka pak vznikne díky rozšiřování Dukovan množství nových kvalifikovaných pracovních míst, což představuje pro kraj obrovskou příležitost, ale také závazek. „Do kraje může přijít až pět tisíc nových pracovníků a my pro ně musíme mít připravené bydlení, infrastrukturu, sociální a zdravotní péči či místa ve školách a školkách,“ uzavírá Schrek. Volby do zastupitelstev krajů se budou konat v pátek 20. a v sobotu 21. září 2024. Zároveň s krajskými volbami se uskuteční také první kolo voleb do Senátu.",
        "category": "Volby",
        "photos": 10,
        "date": "2024-08-16T10:00:21",
        "comments": 40
    },
    {
        "title": "V krajských a senátních volbách dávejte pozor na kroužkování a obálky",
        "content": "1. Kdy a kde se volí? 2. Kdo smí volit? 3. Jak hlasovat v krajských volbách? 4. Jak hlasovat v senátních volbách? 5. K čemu slouží voličský průkaz a jak o něj žádat? Krajské i senátní volby startují v pátek 20. září, kdy se ve 14:00 poprvé otevřou volební místnosti napříč republikou. Na území hlavního města Prahy se volby do zastupitelstev krajů nekonají. Do Senátu se volí ve 27 obvodech, kde byly volby vyhlášeny. V pátek budou volební místnosti otevřeny až do 22:00, znovu se otevřou v sobotu 21. září v 8:00. Voliči mohou hlasovat až do 14:00, kdy se místnosti uzavřou a začnou se počítat hlasy. Volby do Senátu mohou být na rozdíl od krajských voleb dvoukolové. V prvním kole, které se koná společně s krajskými volbami ve dnech 20 a 21. září, mají hlasovací lístky do Senátu žlutou barvu. Stejné barvy je i úřední obálka, do níž se vybraný hlasovací lístek vkládá. Pokud žádný z kandidátů nezíská nadpoloviční většinu všech odevzdaných hlasů, a nebude tak zvolen žádný z kandidátů, bude se konat druhé kolo voleb. To se uskuteční o týden později, 27. a 28. září 2024, ve stejném čase jako při konání prvního kola voleb, tedy v pátek 27. září od 14:00 hodin do 22:00 hodin a v sobotu 28. září od 8:00 hodin do 14:00 hodin. Kde se volí do Senátu (číslo volebního obvodu):Sokolov (2), Chomutov (5), Rokycany (8), Domažlice (11), České Budějovice (14), Praha 12 (17), Praha 4 (20), Praha 8 (23), Praha 2 (26), Litoměřice (29), Teplice (32), Jablonec nad Nisou (35), Mladá Boleslav (38), Benešov (41), Chrudim (44), Náchod (47), Svitavy (50), Třebíč (53), Břeclav (56), Brno-město (59), Prostějov (62), Šumperk (65), Opava (68), Ostrava-město (71), Karviná (74), Vsetín (77), Zlín (80) ↑ - zpět na navigaci Voličem je státní občan České republiky, který alespoň ve druhý den voleb dosáhl věku nejméně 18 let a je přihlášen k trvalému pobytu v obci, která náleží do územního obvodu kraje, v případě krajských voleb, respektive v obci, která náleží do územního obvodu senátního volebního obvodu, v případě voleb do Senátu. Volič, který nebude v době voleb ve svém volebním okrsku, může požádat o vydání voličského průkazu. V případě krajských voleb se průkaz vydává pouze voličům zapsaným ve stálém seznamu voličů v územním obvodu kraje, kde jsou volby vyhlášeny. Opravňuje ho však poté volit pouze v jeho domovském kraji, tedy v tom kraji, kde má trvalý pobyt. U voleb do Senátu pak může volič hlasovat pouze v rámci volebního obvodu, kde jsou volby do třetiny Senátu vyhlášeny a v jehož územním obvodu je volič přihlášen k trvalému pobytu. ↑ - zpět na navigaci Hlasovací lístky pro volby do zastupitelstev krajů mají šedou barvu a jsou vytištěny pro každou politickou stranu, politické hnutí nebo koalici samostatně. Na každém lístku je uvedeno číslo určené losem, přičemž dodané hlasovací lístky nemusí tvořit úplnou číselnou řadu, neboť většina kandidujících stran, hnutí a koalic nekandiduje ve všech krajích. Lístky jsou distribuovány voličům nejpozději tři dny přede dnem voleb. Pokud jsou poškozeny, ztraceny nebo volič zjistí, že nemá k dispozici všechny hlasovací lístky, je možné požádat ve volební místnosti o vydání nové kompletní sady hlasovacích lístků. Volič může požádat ze závažných, zejména zdravotních, důvodů obecní úřad a ve dnech voleb okrskovou volební komisi o to, aby mohl hlasovat mimo volební místnost, avšak pouze v územním obvodu stálého volebního okrsku, pro který byla okrsková volební komise zřízena. V takovém případě okrsková volební komise vyšle k voliči dva své členy s přenosnou volební schránkou, úřední obálkou a hlasovacími lístky. Tato možnost platí pro krajské i senátní volby. Aby mohl volič hlasovat, musí po příchodu do volební místnosti prokázat svou totožnost a státní občanství České republiky. Po splnění této podmínky obdrží úřední šedou obálku a vstoupí do prostoru určeného k úpravě hlasovacích lístků, tedy za připravenou plentu. Jinde hlasovat nemůže. Zde pak vloží do úřední obálky jeden hlasovací lístek (stejné šedé barvy jako úřední obálka) pro politickou stranu, hnutí či koalici, pro kterou se rozhodl. V krajských volbách může volič navíc kroužkovat pořadová čísla až čtyř kandidátů na témže hlasovacím lístku, kterým dává přednost. Lístek s více zakroužkovanými kandidáty je platný, k preferenčním hlasům se však nepřihlíží; takový hlasovací lístek se počítá ve prospěch politické strany, politického hnutí nebo koalice jako celku. Jiné písemné úpravy hlasovacího lístku nemají na posuzování hlasovacího lístku vliv. Neplatné jsou hlasovací lístky, které nejsou na předepsaném tiskopise, hlasovací lístky, které jsou přetržené, a hlasovací lístky, které nejsou vloženy do úřední obálky. Za neplatný hlas bude počítán i ten, který nebude vložen ve správné úřední obálce (pro krajské volby šedá barva). Neplatný je i v případě, kdy je v úřední obálce vloženo několik hlasovacích lístků. Po opuštění prostoru určeného pro úpravu hlasovacích lístků vloží volič úřední obálku s hlasovacím lístkem před volební komisí do volební schránky. Každý volič hlasuje osobně, zastoupení není přípustné. S voličem, který nemůže pro tělesnou vadu vybrat a případně upravit zvolený hlasovací lístek anebo nemůže číst nebo psát, může být v prostoru určeném pro úpravu hlasovacích lístků přítomen jiný volič, nikoliv však člen okrskové volební komise, a hlasovací lístek za něho upravit a vložit do úřední obálky, a popřípadě i úřední obálku vložit do volební schránky. ↑ - zpět na navigaci Hlasovací lístky pro volby do Senátu jsou vytištěny pro každého kandidáta samostatně. Na každém hlasovacím lístku je uvedeno číslo určené losem. Dodané hlasovací lístky nemusí tvořit úplnou číselnou řadu, a to v případech, kdy přihláška kandidáta k registraci nebyla zaregistrována ani na základě přezkoumání soudem. Lístky voliči obdrží nejpozději tři dny přede dnem voleb. Pokud jsou poškozeny, ztraceny nebo volič zjistí, že nemá k dispozici všechny hlasovací lístky, je možné požádat ve volební místnosti okrskovou volební komisi o vydání nové kompletní sady hlasovacích lístků. Jestliže se před druhým kolem voleb ve volebním obvodu kandidát své kandidatury vzdá, pozbude práva být volen nebo zemře, postupuje do druhého kola voleb kandidát, který se v prvním kole voleb v konečném pořadí umístil na třetím místě; v takovém případě se druhé kolo voleb koná třináctý den po ukončení hlasování v prvním kole. Po příchodu do volební místnosti se volič musí prokázat platným občanským průkazem či cestovním, služebním nebo diplomatickým pasem České republiky. V případě neprokázání své totožnosti a státního občanství České republiky nebude moci hlasovat. Po obdržení úřední obálky, případně hlasovacích lístků, vstoupí volič za plentu. Do úřední obálky žluté barvy vloží jeden hlasovací lístek žluté barvy pro kandidáta, pro kterého se rozhodl. Hlasovací lístek se nijak neupravuje. Jinde než za plentou toto není možné. Neplatné jsou hlasovací lístky, které nejsou na předepsaném tiskopise, jsou přetržené či nejsou vloženy do příslušné úřední obálky. Hlas voliče je neplatný i tehdy, pokud do obálky vloží několik hlasovacích lístků. Po opuštění prostoru určeného pro úpravu hlasovacích lístků vloží volič úřední obálku s hlasovacím lístkem před okrskovou komisí do volební schránky. Ve druhém kole kandidují pouze dva kandidáti, kteří se v prvním kole umístili na prvých dvou místech. Hlasovací lístky pro druhé kolo volič obdrží přímo ve volební místnosti ve dny voleb. Hlasovací lístek a úřední obálka pro druhé kolo voleb do Senátu jsou barvy šedé. Každý volič hlasuje osobně, zastoupení není přípustné. S voličem, který nemůže pro tělesnou vadu vybrat zvolený hlasovací lístek anebo nemůže číst nebo psát, může být v prostoru určeném pro úpravu hlasovacích lístků přítomen jiný volič, nikoliv však člen okrskové volební komise, a hlasovací lístek za něj vložit do úřední obálky, a popřípadě i úřední obálku vložit do volební schránky. Pokud se volič nachází ve dnech voleb z jakéhokoliv důvodu na území jiného volebního obvodu nebo v zahraničí (například kvůli hospitalizaci či služební cestě), jedná se o faktickou překážku ve výkonu volebního práva. Volit tedy nemůže. Voliči zapsaní na zvláštním seznamu voličů u některého českého zastupitelského úřadu, tedy zejména ti s dlouhodobým pobytem v zahraničí, mohou požádat zastupitelský úřad o vystavení voličského průkazu a odvolit s ním v kterékoli volební místnosti v ČR, kde se volí do Senátu. ↑ - zpět na navigaci Voličský průkaz má v případě krajských a senátních voleb územně omezené použití. U krajských a senátních voleb je totiž možnost přesunu voliče omezená maximálně na jiný okrsek v témže kraji, respektive volebním obvodu. V případě senátních voleb slouží voličský průkaz také lidem, kteří dlouhodobě žijí v zahraničí. Ti však musí přijet odvolit do České republiky, volba „na dálku“ na zastupitelských úřadech není v případě senátních voleb možná. Tito lidé o voličský průkaz žádají na příslušném zastupitelském úřadu podle svého bydliště v zahraničí. S takto vydaným voličským průkazem pak mohou v ČR hlasovat v kterémkoli volebním okrsku, kde se volby do Senátu konají. Zájemci o volby do Senátu může být zastupitelským úřadem voličský průkaz vystaven za předpokladu, že je u něj volič zaregistrován ve zvláštním volebním seznamu. O voličský průkaz může zájemce požádat v listinné podobě s úředně ověřeným podpisem, elektronicky prostřednictvím datové schránky nebo Portálu občana, nebo osobně na příslušném úřadu. Písemná, i elektronická, žádost o vydání voličského průkazu musí být zaslána nejpozději sedm dní před konáním voleb, tedy do 13. září 2024 do 16.00 hodin (pro II. kolo senátních voleb do 20. září 2024 do 16.00 hodin). Osobně lze průkaz vyřídit až do okamžiku uzavření stálého seznamu voličů, tedy 18. září 2024 do 16:00 (pro druhé kolo senátních voleb do 25. září 2024 do 16.00 hodin). Pro každý druh voleb a každé kolo voleb musí být voliči vydán samostatný voličský průkaz. Hlasování ze zahraničí není v krajských volbách možné a zastupitelské úřady nevydávají pro tyto volby ani voličské průkazy. Volič, který se dostavil do volební místnosti s voličským průkazem, je povinen po prokázání totožnosti a státního občanství tento průkaz odevzdat okrskové volební komisi. Ta jej přiloží podle typu voleb do příslušného výpisu voličů a volič obdrží prázdnou úřední obálku opatřenou úředním razítkem, případně i sadu hlasovacích lístků. Při ztrátě nebo odcizení voličského průkazu nelze vydat duplikát. ↑ - zpět na navigaci",
        "category": "Volby",
        "photos": 0,
        "date": "2024-08-15T13:50:00+02:00",
        "comments": 39
    },
    {
        "title": "Fotbalový expert Němec skončil v ČT, ve volbách kandiduje za Rajchlovo PRO",
        "content": "Kodex televize udává, že konkrétní zaměstnanec nesmí být spojen s žádnými politickými nebo náboženskými názory. „Politická kandidatura je v rozporu s Kodexem ČT, a tudíž není Josef Němec aktuálně osloven k žádné spolupráci,“ vysvětlila mluvčí ČT Krejčová. Zda Němec na obrazovkách končí nadobro, nebo by se v případě neúspěchu v podzimních volbách ke komentování fotbalových přenosů vrátil, ale televize neupřesnila. Vedoucí fotbalové sekce sportovní redakce ČT David Kozohorský pouze ve vyjádření pro iDNES.cz odkázal na stanovisko mluvčí. Sám Němec posléze upřesnil, že by se v případě volebního neúspěchu rád ke komentování vrátil. „Musím respektovat kodex, takže jsem dočasně z vysílání odstaven. Kdybych ve volbách neuspěl, tak je na vůli sportovního úseku, zda mě na obrazovky vrátí, či ne. Už jsem to jednou v minulosti takto měl a taková dohoda existuje s vedením redakce i tentokrát,“ vysvětlil iDNES.cz Němec. Byť kandiduje z druhého místa jako nestraník na koaliční kandidátce PRO a Trikolory, příliš šancí na zisk zastupitelského mandátu si nedává. „Říkal jsem si, že to vyzkouším. V politice jsem nikdy nebyl, docela by mě to zajímalo. Spíš si ale myslím, že neuspějeme. Na kandidátce jsou sice zajímaví lidé a spojení Trikolory s PRO mi nevadí, ale máme stále málo procent,“ řekl. Ke komentování by se tak rád vrátil. O jiném angažmá v roli experta, třeba na soukromé televizi, Němec neuvažuje. „ČT je pro mě jediné smysluplné médium, jsem tam moc rád. Nechci nikam přebíhat, ten dočasný konec je čistě kvůli kodexu,“ doplnil fotbalista. servis iDNES.cz Kritika se na Němce svalila už během května, kdy se poprvé objevila informace, že je spojen s Rajchlovou stranou. Němec tehdy vystoupil v diskuzním pořadu na televizi Šlágr právě s Rajchlem a také hokejovým koučem Vladimírem Růžičkou v roli experta PRO na oblast sportu. V té době se přitom ještě pravidelně objevoval na obrazovkách. Spolukomentoval třeba letošní finále domácího poháru a dalších nejméně deset zápasů základních skupin fotbalového Eura v Německu. Němec je bývalý ligový fotbalista. S pražskou Spartou má z let 1995 a 1997 dva mistrovské tituly. Tři roky také působil v mexickém Cruz Azul, se kterým v roce 2001 postoupil do finále Poháru osvoboditelů, jihoamerické obdoby Ligy mistrů. Ligovou kariéru ukončil v roce 2006 v Dynamu České Budějovice.",
        "category": "Volby",
        "photos": 1,
        "date": "2024-08-14T10:35:00+02:00",
        "comments": 335
    },
    {
        "title": "Sociální demokraté našli na severu cestu do předvolební náruče komunistů",
        "content": "„Jsme levicový kraj, dlouhodobě levicový kraj. A druhá věc je, že dvě volební období byla společná povolební koalice s KSČM v Ústeckém kraji pod hejtmanem Oldou Bubeníčkem,“ říká krajský šéf SOCDEM Radek Scherfer. „Za těch osm let, kdy jsme byli ve vedení kraje, kraj neměl žádné lidově řečeno průšvihy, po krajském úřadě neběhala policie,“ prohlásil exhejtman Oldřich Bubeníček po podpisu koaliční smlouvy. „Bylo to období, kdy Krajská zdravotní fungovala a její manažery neodváděla policie v poutech,“ uvedl Scherfer. Koalice Stačilo v Ústeckém kraji jde také do voleb s heslem „Rozkrádání Krajské zdravotní? STAČILO!“ Bubeníček také řekl, že mezi velkými problémy kraje vyniká vedle bezpečnosti právě zdravotnictví, nejen co se týká Krajské zdravotní, ale i kvůli nedostatku obvodních a dětských lékařů či zubařů. Na otázku, zda by se model předvolební spolupráce SOCDEM a KSČM mohl opakovat i na celostátní úrovni, Scherfer, který je jako předseda Ústřední kontrolní komise i členem užšího vedení strany, odvětil: „Budu-li parafrázovat jednu pohádku, kohouti jsou malí páni, slunko řídí kokrhání. Já si myslím, že to je jedna potencionální, ale ne jediná cesta.“ Rozhodnutí svých stranických kolegů spojit se před krajskými volbami s komunisty předseda SOCDEM Michal Šmarda skousl. Sám totiž dlouhodobě nepatří k těm, kdo by hledal záchranu strany u komunistů. „Je to s mým vědomím a já jsem to jejich rozhodnutí respektoval,“ uvedl Šmarda k rozhodnutí krajské buňky Sociálních demokratů. „Přestože s koalicemi s komunistickou stranou nesouhlasím, zejména v její současné podobě, v tomto konkrétním případě jsem k zákazu takové koalice nepřistoupil. Zejména s odkazem na jejich předchozí fungování,“ řekl Šmarda. „Po jejím konci tam přišla koalice ODS a ANO, která skončila zatýkáním v nemocnicích. To je podle mého názoru důvod, proč se rozhodli, že se chtějí ke dřívější spolupráci vrátit,“ uvel šéf SOCDEM. Sociální demokracie, ač už není ve Sněmovně, má stále jednoho hejtmana. Martina Netolického v Pardubickém kraji, kde vede znovu kandidátku 3PK – Pro prosperující Pardubický kraj. A podobný model strana zvolila také v Královéhradeckém a Olomouckém kraji. „Podle mého názoru budoucí cesta pro sociální demokracii je jedna ze dvou. Buď jít do parlamentních voleb samostatně, anebo s nějakou podporou středových a místních uskupení, jako je to v Olomouci, Hradci Králové nebo v Pardubicích. Určitě bych byl pro to, aby se sociální demokracie otevřela spolupráci ať už s menšími levicovými stranami nebo regionálními hnutími,“ říká Šmarda. A co možná předvolební koalice s komunisty, že by se po vzoru Ústeckého kraje přelila i do voleb do Sněmovny? „To pro mě varianta není,“ zdůrazňuje. „Pro mě je to nepřijatelná varianta zejména proto, že komunistická strana se posunula na poměrně dost národovecké a proruské pozice v posledních, v těch posledních dvou letech. A to je něco, co je pro sociální demokracii dlouhodobě nepřijatelné,“ vysvětluje. „Já osobně bych byl rád, kdyby lídr byl člověk, který bude prosazovat tradiční sociálnědemokratickou, to znamená levicovou politiku. Ne tu, která by šla s nějakým liberálním proudem. S tím osobně mám trošku problém,“ řekl iDNES.cz Scherfer. A naznačil tím, že současné směřování SOCDEM se může po sjezdu změnit. „O celkovém směřování politiky strany musí rozhodovat politické orgány, ne jednotlivci,“ uvedl. Na přímou otázku, zda zvažuje kandidaturu na šéfa strany, odvětil: „Medvěd se porcuje po honu. Dáváte mi otázky, o kterých jsem v životě nepřemýšlel.“ Možné širší spolupráci dvou levicových stran, které nyní nemají zastoupení ve Sněmovně, ale chtěly by to změnit, je naopak otevřena Konečná. „Jednání s nimi se nebráníme. Oni se brání jednání s námi a jako svého ústředního nepřítele si vybrali Kateřinu Konečnou. Já mám jako svého nepřítele vládu, kterou chci sundat. A premiéra Petra Fialu,“ řekla iDNES.cz šéfka KSČM. „To je jejich věc, jestli si myslí, že mají bojovat s Konečnou. Já se sociální demokracií nezabývám, jsem ochotna a schopna s nimi mluvit, ale musí to být o nějaké opravdové dohodě,“ uvedla Konečná. V krajích si tamní buňky podle ní koalice domlouvaly samostatně a bylo na každé, jaké partnery si najde.",
        "category": "Volby",
        "photos": 3,
        "date": "2024-08-06T13:09:00+02:00",
        "comments": 32
    },
    {
        "title": "Jedenáct poslanců „na útěku“ do Senátu. Čím je láká slabší komora parlamentu",
        "content": "Většina z nich mluví o tom, že roli hraje větší možnost senátorů věnovat se regionu, za který byli zvoleni. Podle koaličních zástupců hrají roli také obstrukce ve Sněmovně, podle opozičních poslanců zase snaha trochu vyvážit vládní většinu v Senátu. „Rozhodl jsem se kandidovat do Senátu, abych změnil současné rozložení sil a fungování, kdy Senát funguje už jen jako schvalovací automat pro vládu. V této podobě ztratil svůj původní smysl hlídacího psa vlády a sněmovny,“ uvedl poslanec ANO Miloslav Janulík, který na Břeclavsku vyzve současného senátora, členu klubu ODS Rostislava Koštiala. Utkají se i s šéfem Přísahy Robertem Šlachtou. „Mou motivací je to, že Senát ztratil svoji roli pojistky demokracie. Stal se pouze jakýmsi přitakávačem Poslanecké sněmovny, a to minimálně ve všech zásadních věcech,“ uvedl jeho kolega z klubu ANO, bývalý generální ředitel Hasičského záchranného sboru ČR Drahoslav Ryba. Věří, že se v případě úspěchu na Třebíčsku bude moci věnovat více lidem v regionu a jejich problémům. Tuto motivaci zmínila většina kandidátů. Ryba se pokusí vystřídat současnou senátorku za STAN Hanu Žákovou. „V Senátu nemá hnutí ANO ani jednoho senátora se zkušenostmi z legislativy i z aplikační praxe, ale těch důvodu je samozřejmě více,“ říká k tomu, co ji na Senátu láká, bývalá ministryně spravedlnosti za ANO Helena Válková. „V Senátu je třeba, aby i ANO mělo někoho, kdo rozumí právu a bude hájit zájmy těch, na které ostatní rádi zapomínají. Jsou to nejen ohrožené děti, senioři, zdravotně či sociálně znevýhodněné skupiny našich spoluobčanů, ale i šikovní mladí lidé,“ tvrdí Válková. Jejími soupeři budou v jednom z nejatraktivnějších klání olympijský vítěz z Nagana, bývalý hokejový brankář Dominik Hašek, jehož nominovala TOP 09, a současný senátor z klubu ODS a TOP 09 Zdeněk Hraba. „Hraje v tom roli mnoho faktorů. Neutíkám, jen chci být po letech práce ve Sněmovně užitečná zase v jiné roli. Chtěla bych ANO v Senátu trochu rozhýbat. Jsem hodně aktivní politik a budu se snažit, aby se to projevilo i v horní komoře. Sněmovna umí být časově velmi náročná. Já kandiduji v kraji, jsem matka malého syna, bude pro mě podstatné, abych měla čas i na něj,“ svěřila se stínová ministryně vnitra Jana Mračková Vildumetzová, která se na Sokolovsku utká se senátorem za STAN Miroslavem Balatkou. Bývalá hejtmanka Karlovarského kraje přitom vede i krajskou kandidátku ANO. Pátým opozičním poslancem, který se pokusí dostat do Senátu, je Jiří Kobza z SPD. „Dosud se nám nepodařilo získat pozici senátora pro hnutí, proto bylo opět rozhodnuto mimo jiné i o mé kandidatuře,“ dává Kobza najevo, že roli hrálo přání vedení hnutí. Na Mladoboleslavsku je nyní senátorem Raduan Nwelati z ODS a jde o obvod, v němž se utkají dokonce dva poslanci. STAN tady vysílá do boje Ondřeje Lochmana. „Roli senátora vidím jako možný větší přínos v práci pro region. Řešení každodenních problémů a současně stále být hlasem Mladoboleslavska a Turnovska v Praze. Ke kandidatuře mě vyzvali lidé z regionu, protože nejsou spokojeni se současnou prací senátora, který byl za 6 let neviditelný,“ rýpl si do Nwelatiho z ODS, tedy ze strany koaličního partnera. „Pomoc obcím a tím lidem z mého rodného kraje mi dává velký smysl,“ uvedl Lochman. „Můj osobní motiv, proč chci být senátorem, je, že pro mě představuje způsob, jak být na parlamentní úrovní blíž regionu, ze kterého pocházím, kde žiju a kde se snažím pomáhat už několik desetiletí z různých úrovní,“ uvedl kandidát STAN do Senátu na Litoměřicku, starosta Malých Žernosek Petr Liška. Nyní je v tomto obvodě senátorem Ladislav Chlupáč z klubu ODS a TOP 09. „Senát představuje politickou kulturu, která je mému vnímání politiky bližší než to, co se poslední dobou odehrává ve Sněmovně,“ prohlásil Liška v narážce na obstrukce, které často paralyzují jednání. „Moje zkušenost ze Sněmovny je taková, že nás o možnost pracovat v regionu téměř připravila, právě díky obstrukcím a množství mimořádných schůzí, kterých je daleko víc než v předchozích obdobích. V Senátu je mnohem silnější vazba na region a odpovědnost vůči němu i možnost pracovat hlouběji na tématech, jimž se věnuji - především rodičovství a jeho slaďování s prací a soukromým životem,“ svěřila se Marie Jílková z KDU-ČSL. Kandiduje v Brně, kde nebude mandát obhajovat ministr školství Mikuláš Bek, a mezi její soupeře budou patři režisér a dokumentarista Břetislav Rychlík (nezávislý za ODS, TOP 09, Zelené a Piráty) a náměstkyně brněnské primátorky pro bytovou problematiku a správu majetku Karin Podivínská, kterou podporují ANO a SOCDEM. „Senát mi umožní mnohem více se věnovat práci v regionu. Chci jako senátorka být ombudsmankou občanů Prostějova, když se jim bude dít něco špatného. Navíc jsem shledala, že senátní volby na Prostějovsku potřebují někoho, kdo zastává liberální hodnoty,“ uvedla poslankyně STAN Hana Naiclerová. Kandiduje v obvodu, kde už post neobhajuje konzervativní senátorka Jitka Chalánková z klubu ODS a TOP 09. „Žádný útěk, ale přestup z dolní do horní komory,“ zdůrazňuje poslanec STAN Michael Rataj, jenž kandiduje na Opavsku, kde je starostou obce Branka u Opavy. „V pozici senátora se mohu lépe se starat o svůj region. Post senátora lépe vyhovuje mému starostenskému naturelu a v neposlední řadě mě k tomuto rozhodnutí přivedl obstrukcemi opozice zmarněný čas ve Sněmovně. Věřím, že jako senátor budu mít z odvedené práce daleko lepší pocit než v současnosti, kdy musím přiznat určitou nespokojenost s dosaženými výsledky, zejména s malou odvahou vlády transformovat hospodářství a přistoupit k nutným reformám,“ uvedl Rataj. „Mám prostě jako svoji hlavní úlohu práci pro region a ty tři roky ve Sněmovně, jakkoliv se mi podařilo spoustu věcí udělat, tak ten region dáváte jakoby na druhou kolej,“ svěřil se iDNES.cz starosta Svitav, nestraník David Šimek, který je nyní jako poslanec v klubu KDU-ČSL a právě s podporou lidovců bude na podzim kandidovat ve Svitavách i na senátora. Mezi jeho soupeři budou senátor za ODS Michal Kortyš či bývalý místopředseda Rady pro rozhlasové a televizní vysílání Petr Štěpánek, jehož podporují jeho Trikolora a s ní i SPD.",
        "category": "Volby",
        "photos": 4,
        "date": "2024-07-22T13:05:00+02:00",
        "comments": 24
    },
    {
        "title": "Komunista Filip se vrací. A věří, že Trump zastaví válku na Ukrajině",
        "content": "Proč se pokoušíte o návrat do vysoké politiky? Myslíte si, že to vaše strana dělá špatně, nudíte se, nebo vám prostě politika jenom chybí?Já jsem se nechal naší okresní organizací přesvědčit, abych do toho šel. Ústřední výbor mě schválil a důvod, který vnímám jako základní, je, že když se podívám na ten amatérismus, který tady vládne, neschopnost uchopit skutečné problémy občanů České republiky, je to děsivé. Amatérismus je i v tvorbě zákonů a já to vnímám jako advokát ze své praxe. Tak si říkám, že snad mohu pomoci, aby ty zákony byly kvalitnější. O místo senátora za českobudějovický obvod už nebude usilovat současný senátor Ladislav Faktor. Soupeřem Vojtěcha Filipa ve volbách bude třeba člen ODS a českobudějovický radní a předseda Českého paralympijského výboru Zdeněk Sýkora. ANO navrhlo nestraníka, bývalého ředitele Jihočeského letiště Ladislava Ondřicha. Kandidaturu oznámil i bývalý českobudějovický primátor Juraj Thoma, kterého nominovalo STAN a hnutí Občané pro Budějovice. Motivoval vás ke kandidatuře do Senátu i úspěch KSČM v eurovolbách?Ne, to moje rozhodnutí přišlo dřív. Jak hodnotíte vaši nástupkyni v čele komunistické strany Kateřinu Konečnou?Jsem rád, že byla zvolena i potvrzena na sjezdu a podporuji její postup. I to, že vsadila na to, že trošku zakryje vaši komunistickou značku a spojila se s lidmi, kteří chodí na protivládní demonstrace, a s antivaxery? Vy sám nebude do Senátu kandidovat za koalici Stačilo!, kterou sestavila Kateřina Konečná, ale za KSČM.Tak asi těžko se svým jménem a s tolika lety v čele strany můžu jinak. Každý si mě spojuje s komunistickou stranou. Kandidoval byste i příští rok do Sněmovny, kdyby vám to do Senátu nevyšlo?To nevím. Není to otázka, kterou jsem si pokládal, protože ve své advokátní kanceláři a ve vedení Česko-čínské obchodní a průmyslové komory mám práce dost. Takže to je věc, nad kterou jsem ještě neuvažoval. Jako člověk, který žije politikou, jste určitě pečlivě sledoval politické pohyby, které přinesly eurovolby...Pokud jde o formování sil na levici nebo na ochranu národních zájmů, to podporuji a podporoval jsem to vždycky. Nepřekvapilo vás ale, v jaké míře se prosadily neparlamentní strany jako nové uskupení Motoristé sobě?To se dalo očekávat, protože od současných parlamentních stran už občané nic neočekávají. Podívejte se na vládní strany. Tak nízkou podporu neměly ani vlády ODS pod vedením Mirka Topolánka nebo Petra Nečase. I ty měly vyšší podporu než vláda Petra Fialy. To snad vidí každý. Hnutí ANO, jehož vládu komunisté pod vaším vedením tolerovali, udělalo po eurovolbách trochu nečekaný tah, když se v Evropském parlamentu spojilo ve frakci Patrioti pro Evropu i se stranami, které patří spíš ke krajní pravici. Ani to vás nepřekvapilo?Svým způsobem jsem to očekával. A to, jaké je rozložení frakcí v Evropském parlamentu, ukazuje, že tu je zoufalá snaha odcházející politické garnitury Evropy udržet se u moci. Podívejte se na jednání Leyenové s paní Meloniovou z Itálie (italskou premiérkou Giorgi Meloniovou – pozn. autora). Prostě ona se už nemůže spolehnout na současnou koalici, která vychází z velké koalice lidovců, socialistů a zelených. Ursula von der Leyen byla ale znovu zvolena do čela Evropské komise.Ale musela taky v něčem ustoupit. Očekáváte, že dojde k nějaké korekci Green Dealu, což zajímá velkou část české i evropské veřejnosti?To asi dojde ke korekci, ale ke zrušení ne. To přece nikdo nechce, aby se nechránilo životní prostředí. Jde o to, jakým způsobem, jak efektivně – a jestli to nepoškozuje principiální národní zájmy. Favoritem amerických prezidentských voleb je zjevně po nezdařeném atentátu na něj Donald Trump. Pokud se stane americkým prezidentem, ovlivní to významně situaci v Evropě a válku, kterou vyvolalo Rusku proti Ukrajině?Nesouhlasím s tím, že Rusko vyvolalo válku na Ukrajině. Ta válka se tam vedla od roku 2014 po neústavním puči proti zvolenému vedení Ukrajiny. Nebo si to nemyslíte? Ne. Byla to ruská anexe Krymu. Podstata otázky ale je, jestli případné zvolení Trumpa prezidentem bude mít vliv na válku na Ukrajině?Nemám žádné iluze o Donaldu Trumpovi. Také s ním nesdílím politické názory, ale na druhou stranu respektuji to, že si uvědomuje nebezpečí válečného konfliktu v 21. století. A jeho veřejně učiněný příslib, že tu válku zastaví, je podle mého soudu splnitelný, protože ta realita je fakt děsivá. A podle mého soudu to Trump ovlivní, protože stačí, aby se začalo jednat o příměří.",
        "category": "Domácí",
        "photos": 8,
        "date": "2024-07-19T08:17:00+02:00",
        "comments": 301
    },
    {
        "title": "Volby nabídnou i souboj poradců dvou exprezidentů, Fischera a Šťastného",
        "content": "Zatímco Šťastného chce vyslat do Senátu kometa letošních eurovoleb, uskupení Motoristé sobě, Fischer navržený TOP 09 bude mít podporu koalice SPOLU. To, že již byla kandidatura Šťastného podána, se podařilo iDNES.cz v úterý dopoledne zjistit, ač kolem toho sama strana dělala tajnosti. „Budeme to komentovat až příští týden,“ řekl Šťastný, který se původně ucházel o kandidaturu za hnutí ANO. To v tomto volebním obvodu nakonec ani nepostaví svého kandidáta, čímž se mu otevírá možnost podpořit kandidáta uskupení, které po eurovolbách vstoupilo také do frakce Patrioti pro Evropu, kde jsou europoslanci ANO i Filip Turek z Motoristé sobě. Soupeřem Fischera a Šťastného bude také zastupitelka v Praze 12 za Piráty a bývalá náměstkyně na ministerstvu životního prostředí Eva Tylová. I další pražský obvod, Praha 2, nabídne atraktivní střet. Současného senátora a dvakrát neúspěšného prezidentského kandidáta Marka Hilšera, jehož letos v senátních volbách podporují Piráti, vyzve předsedkyně Akademie věd Eva Zažímalová, za kterou stojí ODS, či egyptolog Miroslav Bárta s podporou hnutí STAN a také TOP 09. S prvním místopředsedou Senátu Jiřím Drahošem, nestraníkem a členem klubu STAN, který také kandidoval na Hrad, se v Praze 4 utkají ekonomka Markéta Šichtařová, kterou podporují Svobodní, a za hnutí ANO Josef Svoboda, jednovaječné dvojče lidoveckého exministra zahraničí Cyrila Svobody, který také později radil expremiérovi za ANO Andreji Babišovi. Olympijský vítěz z Nagana, bývalý hokejový brankář Dominik Hašek, bude kandidovat za TOP 09 ve volebním obvodě Benešov proti současnému senátorovi Zdeňku Hrabovi, kterého navrhuje ODS. Do jejího klubu Hraba v minulosti přestoupil z klubu hnutí STAN. Za ANO tu kandiduje exministryně spravedlnosti Helena Válková. Další poslankyně ANO a stínová ministryně vnitra Jana Mračková Vildumetzová vyzve na Sokolovsku kandidáta STAN Miroslava Balatku, v Mladé Boleslavi kandidáta ODS, senátora Raduana Nwelatiho, dva další současní poslanci – Ondřej Lochman z klubu STAN a Jiří Kobza z SPD. Tam hnutí ANO vysílá lékaře Igora Karena. V senátním obvodě v Teplicích se utkají hejtman Ústeckého kraje za ANO Jan Schiller a náměstek teplického primátora Hynek Hanza z ODS. Na Břeclavsku předseda Přísahy Robert Šlachta a také poslanec za ANO Miloslav Janulík vyzvou současného senátora za ODS Rostislava Koštiala. Brno uvidí souboj režiséra Břetislava Rychlíka, jehož nominovala TOP 09, lidovecké poslankyně Marie Jílkové a Karin Podivínské, náměstkyně primátorky za ANO. Současného senátora za ANO Miroslava Adámka na Šumpersku se pokusí z horní komory parlamentu dostat mimo jiné politolog Stanislav Balík, který působí na brněnské Masarykově univerzitě. Přehlídkou veřejně známých tváří bude i volební obvod Svitavy. Kandidují tu Pavel Severa, někdejší lidovecký poslanec a pak i generální sekretář další vládní strany TOP 09 i bývalý místopředseda Rady pro rozhlasové a televizní vysílání Petr Štěpánek, který je dnes místopředsedou Trikolory a má i podporu SPD. Favority ale na Svitavsku budou nejspíš jiní – současný senátor a první náměstek hejtmana za ODS Michal Kortyš a kandidát lidovců, poslanec a starosta Svitav David Šimek. Strany a hnutí měly v úterý i poslední možnost přihlásit své kandidáty do krajských voleb. O tom, kdo nakonec bude k volbám připuštěn, rozhodnou registrační úřady začátkem srpna. Krajské volby budou konat s prvním kolem senátních voleb 20. a 21. září, předpokládané druhé kolo senátních voleb bude o týden později. Koalice SPOLU, do krajských voleb jde dohromady ve čtyřech krajích ze třinácti. V osmi krajích se dohodly dvě ze tří stran tvořících koalici SPOLU. Krajské vítězství bude obhajovat hnutí ANO, které před čtyřmi lety vyhrálo v deseti regionech ze třinácti. Krajské volby zřejmě budou více než jen bitvou o vládu v regionech. Pro strany budou i testem před sněmovními volbami v příštím roce.",
        "category": "Volby",
        "photos": 2,
        "date": "2024-07-16T13:05:00+02:00",
        "comments": 23
    },
    {
        "title": "Hlaváček z ANO europoslancem nebude. Mandát nepřijme z osobních důvodů",
        "content": "Na jeho příspěvek již reagovala stranická kolegyně a rovněž nově zvolená europoslankyně Klára Dostálová. „Je nám líto, že osobní záležitosti našemu kolegovi neumožňují ujmout se ve Štrasburku nového mandátu europoslance. Jsme rádi, že s námi bude moci dále spolupracovat na odborné úrovni i v rámci Institutu pro politiku a společnost,“ komentovala Dostálová. Závažné osobní důvody mi neumožní ujmout se mandátu poslance Evropského parlamentu. S Hnutím ANO plánuji nadále spolupracovat na odborné úrovni a v rámci svých možností, včetně Institutu pro politiku a společnost. V pozici europoslance Hlaváčka vystřídá Tomáš Kubín, který nyní v europarlamentu zastává funkci asistenta. „Ano, vím o tom. Budu to já. Jsem na řadě a na nabídku jsem kývnul. Nabídka přišla dneska (v pondělí pozn. red.). Není to pro mě zásadní překvapení,“ řekl pro iDNES.cz Kubín, který potvrdil, že je už na cestě do Štrasburku. Právě tam bude v úterý ustavující zasedání nově zvoleného europarlamentu. „Jsem akreditovaným asistentem, takže tam v podstatě jedu v této roli. Budu se ale již přehazovat na druhou kolej. Ještě přebírat agendu nebudu, má to složitější průběh a není to tak jednoduché. Zítra podepisuji smlouvy jako akreditovaný asistent, protože to bude nějakou chvilku trvat, než mandát převezmu,“ doplnil. Zároveň uvedl, že na svého předchůdce navazovat určitě nebude. „Měl velmi specializované téma, kterému nerozumím. Nechci se motat do něčeho, čemu nerozumím. Moje parketa je energetika, speciálně energetická chudoba. To si myslím, že je dostatečné,“ dodal Kubín. Hlaváček v europarlamentu zasedal jako nestraník za ANO od roku 2019. V minulosti působil jako náměstek ministra zemědělství Petra Bendla (ODS). ANO v letošních eurovolbách získalo sedm mandátů a bude zasedat ve Frakci Patrioti pro Evropu spolu s nacionalistickými stranami.",
        "category": "Volby",
        "photos": 2,
        "date": "2024-07-15T10:43:00+02:00",
        "comments": 137
    },
    {
        "title": "Rajchl je posila, přináší protestní prvek, říká politolog na spojení s Okamurou",
        "content": "„Začneme v krajích, potom potáhneme na Strakovku,“ řekl předseda SPD Tomio Okamura ve čtvrtek na tiskové konferenci, kde oznámil start kampaně do krajských a sněmovních voleb. Přidala se i předsedkyně Trikolory Zuzana Majerová a šéf strany PRO Jindřich Rajchl. Podle politologa Školníka se sama SPD spojení s Rajchlem dlouho bránila. „Strana se dlouho cítila silná, nicméně spojením reaguje na vývoj, který nastal po neúspěchu ve volbách do Evropského parlamentu,“ říká. V evropských volbách získala SPD s Trikolorou pouze 5,7 % hlasů a jeden mandát. PRO ani Svobodní se k potřebné pětiprocentní hranici nepřiblížili. „Spojování se do větších uskupení je trendem, je to pro ně pragmatické rozhodnutí. Vidí, že to zafungovalo u Stačilo! v evropských volbách a také například u vládní koalice,“ vysvětluje Školník. Spojení podle něho dává smysl i kvůli tomu, že tu existuje silné hnutí ANO, které z voličů těchto stran dlouhodobě ubírá. Nová koalice si do voleb zvolila heslo „Proti asociální vládě“, předsedkyně Trikolory Zuzana Majerová také ve čtvrtek pronesla, že nadcházející volby budou referendem o současné vládě. Podle politologa je protivládní kampaň logickým krokem. Stejně logické je také spojení parlamentní SPD s neparlamentními Trikolorou, PRO a Svobodnými. „Přece jen SPD je ve Sněmovně už nějakou dobu. Rajchl pro ně bude dobrá posila, pořádal protivládní demonstrace, takže do koalice přinese potřebný protestní prvek. Spojení se Svobodnými je pak odvážné, tam bude zajímavé, jak si strany spolu názorově sednou,“ říká politolog. Školník si také myslí, že je koalice pro strany test před parlamentními volbami, což ostatně politici deklarovali i na tiskové konferenci. „Uvidíme, jestli ta spolupráce bude fungovat, otestují si to a pak případně zvolí, zda budou společně pokračovat i do sněmovních voleb,“ doplňuje. S Jindřichem Rajchlem vystupovala na některých demonstracích i Kateřina Konečná. Její koalice Stačilo! zaznamenala v evropských volbách úspěch, když získala dva mandáty, politolog si ale nemyslí, že by to byl důvod pro vytvoření nějaké širší „vlastenecké“ koalice. „Spojení nečekám, ty názorově rozdíly jsou tam až příliš velké, i proto nemůže dlouhodobě vzniknout nic příliš silného,“ myslí si. Tomio Okamura na sociálních sítích a v kampani několikrát na Jindřicha Rajchla zaútočil. „Voliči mají obecně velmi krátkou paměť, bude záležet na tom, jak spolu budou nejen Rajchl a Okamura, ale i Majerová vystupovat, jestli budou působit jednotně,“ uzavírá Školník.",
        "category": "Volby",
        "photos": 10,
        "date": "2024-07-11T16:24:00+02:00",
        "comments": 59
    },
    {
        "title": "SPD a Trikolora zahájily kampaň, v devíti krajích jde s nimi i Rajchl",
        "content": "„Jsme jedinou reálnou opozicí této asociální vládě,“ uvedla předsedkyně Trikolory Zuzana Majerová. „Dochází k historickému spojení na národně-konzervativní scéně,“ tvrdil Rajchl. Zdůraznil, že s SPD a Trikolorou bude PRO kandidovat ve většině krajů. „Mělo by to být referendum o Fialově vládě,“ prohlásil Rajchl. Olomoucký + Trikolora, PRO, Svobodní – Radim FialaÚstecký + Trikolora, PRO – Jaroslav FoldynaStředočeský + Trikolora, PRO – Jiří KobzaKarlovarský + Trikolora – Karla MaříkováVysočina + Trikolora, PRO – Radek KotenMoravskoslezský + Trikolora, PRO – Jan SilaPlzeňský + Trikolora – Marie PošarováJihomoravský + Trikolora, PRO, Svobodní – Zdeněk KoudelkaZlínský – Lubomír NečasPardubický + Trikolora, PRO – Marcel DlaskLiberecký + Trikolora – Michal ŠvarcJihočeský + Trikolora, PRO – Jan KadlecKrálovéhradecký + Trikolora, PRO, Svobodní – Rostislav Jireš „Krajské zastupitele máme v devíti ze třinácti krajů, chceme je obhájit a ještě navýšit našich 35 mandátů,“ uvedl Okamura. Sama SPD jde do voleb pouze ve Zlínském kraji a podle šéfa poslaneckého klubu Radima Fialy dá hnutí na podzimní volby více než 20 milionů korun. Pro koalici SPD a Trikolory skončily zklamáním volby do Evropského parlamentu, když dostala jen 5,73 procenta hlasů a SPD tak obhájila jen jedno křeslo. Trikolora, jejíž šéfka Zuzana Majerová kandidovala ze třetího místa, tak ze spolupráce s hnutím Tomia Okamury nevytěžila vůbec nic. Po eurovolbách vstoupil europoslanec za SPD Ivan David do frakce Evropa suverénních národů, kde je dominantní stranou německá krajně pravicová AfD. Poslední zveřejněný volební model agentury Median přisuzuje hnutí SPD na celostátní úrovni 7,5 procenta a samostatné Trikoloře 1,5 procenta. Mezi programové priority koalice SPD a Trikolory patří boj proti nelegální migraci a islamizaci. Shodu našly i na požadavku na zrušení koncesionářských poplatků pro veřejnoprávní Českou televizi a Český rozhlas. Na tiskovou konferenci dorazil i šéf neparlamentní strany PRO Jindřich Rajchl. Jeho uskupení PRO dopadlo v eurovolbách ještě hůř než SPD – dostalo pouze 2,15 procenta hlasů.",
        "category": "Domácí",
        "photos": 18,
        "date": "2024-07-11T13:00:00+02:00",
        "comments": 43
    },
    {
        "title": "Spojila nás absolutní kritika Green Dealu, vysvětlil Turek alianci s Patrioty",
        "content": "Prioritami Patriotů pro Evropu je především boj proti nelegální migraci, revize Green Dealu a důraz na suverenitu jednotlivých států. Tedy témata, se kterými Filip Turek do Evropského parlamentu kandidoval. „Tato frakce má všechny hodnoty shodné s memorandem našich dvou stran, které nás vyslaly do eurovoleb,“ vysvětlil Turek. „Je to absolutně kritický přístup ke všem politikám Green Dealu a je tam přímo i zmínka o rušení zákazu aut se spalovacími motory od roku 2035,“ dodal. „Vyjednáváme už o výborech, ve kterých chceme pracovat,“ doplnila europoslankyně z hnutí Přísaha Nikola Bartůšek a zmínila, že kvůli svým zkušenostem by chtěla být součástí výboru, který se zaobírá migrační a azylovou politikou. Turek s Bartůšek původně měli zájem být součástí Evropských konzervativců a reformistů (ECR). Jejich vstup ale zablokovala ODS, která je její součástí. „Mám pro ODS jasný vzkaz: Nás nerozdělíte, půjdeme spolu i do dalších voleb,“ reagoval na to na středeční tiskové konferenci předseda Přísahy Robert Šlachta. Přísaha a Motoristé budou spolupracovat i v krajských volbách na podzim, kde bude kandidovat Přísaha s podporou Motoristů. K Patriotům pro Evropu se připojily další strany výrazných pravicových politiků, například Národní sdružení Marine Le Penové nebo italská Liga severu Mattea Salviniho. Dohromady mají 84 europoslanců. Místopředsedkyní bude Klára Dostálová z ANO. Podle odborníků ale výraznější vliv tato nová frakce mít nebude. „Od frakcí se čeká, že dokážou formulovat vize a politické cíle. Oni ale nebudou schopni naformulovat něco společného a pozitivního. Oni se dokážou domluvit na tom, co nechtějí, ale už neřeknou, jak má třeba jinak vypadat Zelená dohoda,“ uvedl pro iDNES.cz vedoucí Mezinárodního politologického ústavu Masarykovy univerzity Petr Kaniok. Hnutí ANO a teď i Přísaze a Motoristům je kritiky nejvíce vyčítáno, že se spojují se stranami, které inklinují k Rusku. Premiér Petr Fiala (ODS) na sociální síti X napsal, že Patrioti pro Evropu slouží vědomě či nevědomě zájmům Ruska a ohrožují bezpečnost a svobodu Evropy. Šéf Motoristů sobě Petr Macinka mu vzkázal, že by se vláda měla snažit, aby na Ukrajině zavládlo příměří. „V posledních dnech slyšíme, že Patrioti pro Evropu jsou frakcí, která má prosazovat ruské zájmy. Takže já bych vyzval předsedu vlády: Přestaňte parazitovat na válce na Ukrajině. Pokud by válka skončila, vy nemáte žádný smysl existence,“ poznamenal Macinka.",
        "category": "Volby",
        "photos": 8,
        "date": "2024-07-10T13:18:00",
        "comments": 631
    },
    {
        "title": "Za vraždu kvůli pervitinu dostal senior 14 let vězení, oběť střelil do hlavy",
        "content": "Rozsudek zatím není pravomocný, odsouzený i státní zástupce si ponechali lhůtu pro případné odvolání. Obžalovanému hrozilo vězení od dvanácti do dvaceti let, obhájkyně žádala trest na spodní hranici. Státní zástupce nejprve navrhoval šestnáct let, po Husarově doznání slevil na nejméně čtrnáct let. „Soud nakonec rozhodl o udělení trestu čtrnácti let ve věznici se zvýšenou ostrahou,“ uvedl mluvčí ostravského krajského soudu Igor Krajdl. Rodičům, některým sourozencům a družce poškozeného má Husar zaplatit každému po 800 tisících korunách, bratrovi zavražděného 600 tisíc. V Husarově domku v malé odlehlé beskydské obci Hrčava na trojmezí České republiky, Slovenska a Polska se vyráběl pervitin. Jenže minulý rok v červenci nebyl Husar spokojený s výkonem muže, který drogu vařil. Dožadoval se dokončení várky a muže ve varně zamkl. Když pak venku hlídkoval se zbraní v ruce, přijelo na místo audi se slovenskou značkou. Husar se dohadoval s řidičem a spolujezdkyní, kteří žádali propuštění zamčeného muže, dokonce vyhrožovali přivoláním policie a prozrazením, co se v domku provozuje. „Obžalovaný nakonec na automobil čtyřikrát vystřelil, přičemž jedna střela zasáhla 43letého řidiče otevřeným okýnkem do týlní části hlavy a poranila i mozek,“ popsal státní zástupce Vít Legerský. Těžce zraněný muž nakonec po třinácti dnech zemřel. Husar opakovaně odmítl vypovídat, vinu však přiznal. „Mrzí mě, co jsem udělal, protože už vím, kolik bolesti jsem způsobil mým i jeho nejbližším. Přiznávám vinu,“ prohlásil. Líčení provázely protesty příbuzných, soudkyně dokonce musela při zahájení jednání nechat vyvést matku obžalovaného, která nesouhlasila s navrhovanými tresty. „Syna mi už nikdo nevrátí. Kdyby to udělal cigán, tak dostane do doživotí,“ tvrdila.",
        "category": "Ostrava",
        "photos": 0,
        "date": "2024-09-10T12:32:07",
        "comments": 5
    },
    {
        "title": "Soud zmírnil tresty obžalovaným za Nupharo Park, od podvodu uplynulo už 14 let",
        "content": "Muži v žádosti o dotaci uvedli nepravdivé údaje, a způsobili tak škodu téměř 300 milionů korun. Ze státního rozpočtu šlo 15 procent z této částky, zbytek pokryly strukturální fondy EU. Verdikt po mužích také požaduje, aby peníze společně vrátili. Prvoinstanční soud podle předsedy odvolacího senátu Roberta Pacovského posoudil vinu obou mužů správně. Dvojice podle něj vytvářela kvůli dotačním podvodům složité konstrukce smluvních vztahů. „Byla tam zřejmá snaha zastřít skutečnou povahu jejich jednání, která by nebyla nutná, pokud by jednali v souladu se zákonem,“ prohlásil. Zmírnění trestu odůvodnil Pacovský zejména tím, že od spáchání zločinu je nyní 14 let. Tresty uložené prvoinstančním soudem považuje za moc přísné. Peněžité tresty uložil soud nižší, než požadoval státní zástupce. Ten navrhoval, aby každý z mužů musel zaplatit šest milionů korun. Gánik s Kantou se podle soudu nejpozději v březnu 2010 dohodli na úmyslu neoprávněně čerpat dotace. Kdyby v dotační žádosti adresované ministerstvu průmyslu a obchodu přiznali skutečný stav věcí, na peníze státu a EU by nedosáhli. Nupharo Park v Libouchci na Ústecku získal dotaci v roce 2013. Na dokončení areálu se v létě 2015 přijel podívat i tehdejší premiér Bohuslav Sobotka (ČSSD). Projekt ale zkrachoval, v roce 2016 byl Gánik odvolán z vedení Nupharo Parku a přišel insolvenční návrh. V lednu 2018 poslal Městský soud v Praze firmu do konkurzu. Jednasedmdesátiletý Gánik se u prvoinstančního soudu hájil tím, že nepravdivé ani zkreslené údaje neuvedl a že v žádosti uměle nenavýšil zdroje Nuphara. Podle něj jich nebylo zapotřebí, protože měl dostatek silných nadnárodních investorů. Jednašedesátiletý Kanta zase uváděl, že nebyl žadatelem o dotaci ani jejím příjemcem. V odvolání dnes zopakovali, že jsou nevinní. Rozsudek mužům ukládá, aby uhradili 255 milionů korun ministerstvu financí a 45 milionů korun ministerstvu průmyslu. Součástí verdiktu je také osmiletý zákaz činnosti ve statutárních orgánech firem pro oba obžalované. Mužům hrozilo za dotační podvod a poškození finančních zájmů EU až desetileté vězení.",
        "category": "Ústí nad Labem",
        "photos": 6,
        "date": "2024-09-16T15:47:00+02:00",
        "comments": 0
    },
    {
        "title": "Auto použil jako zbraň. Za pokus o vraždu soka muži hrozí 18 let vězení",
        "content": "K potyčce došlo letos v lednu na Masarykově náměstí v Hradci Králové. Tehdy ještě 34letý pachatel nejprve podle policie dřevěnou násadou udeřil o rok mladšího muže. Když se napadený dal na útěk, pronásledoval ho autem a na nedalekém Baťkově náměstí jej zezadu srazil. Náraz muže odmrštil víc než 10 metrů na chodník. Auto pak narazilo do stojící dodávky. Střet natočila kamera městské policie. „V těchto dnech kriminalisté ukončili vyšetřování a předali státnímu zástupci návrh na podání obžaloby. Byly provedeny dva znalecké posudky z oboru zdravotnictví a jeden z oboru dopravy, výslechy obviněného, poškozených, svědků a další úkony potřebné pro trestní řízení,“ uvedla hradecká policejní mluvčí Iva Kormošová. Kriminalisté zjistili, že muži měli v minulosti spory a útočník byl již dříve trestaný. Policie ho obvinila z vraždy ve stadiu pokusu, ublížení na zdraví a výtržnictví. Poškozený skončil v nemocnici. „Během vyšetřování nedošlo k překvalifikování ani jednoho trestného činu,“ doplnila mluvčí. Muži hrozí u soudu 10 až 18 let vězení.",
        "category": "Hradec Králové",
        "photos": 2,
        "date": "2024-01-18T13:10:00",
        "comments": 1
    },
    {
        "title": "Na Písecku hledají muže podezřelého z loupeže v domě, může být ozbrojený",
        "content": "Kriminalisté stále pracují na místě a nechtějí sdělovat víc podrobností o tom, kde k vloupání došlo a co si lupič odnesl. „Je pravděpodobné, že měl u sebe střelnou zbraň,“ uvedla bez dalších detailů mluvčí jihočeských policistů Štěpánka Schwarzová. Písečtí kriminalisté pátrají po podezřelém z dnešního vloupání do rodinného domu nedaleko Čimelic. Není vyloučeno, že je ozbrojen. Pokud máte o tomto muži jakékoliv informace, volejte na linku 158. Může se stále pohybovat v okolí, nepokoušejte se ho sami zadržet. #policiejhc https://t.co/JGp8fVNxxX „Pokud máte o tomto muži jakékoliv informace, volejte na linku 158,“ vyzvala policie na síti X. Podle ní se pachatel může stále pohybovat v okolí.",
        "category": "České Budějovice",
        "photos": 1,
        "date": "2024-09-16T11:51:00+02:00",
        "comments": 0
    },
    {
        "title": "Ve farmaparku uhynul velbloud a klokan, návštěvník jim dal svačinu",
        "content": "„Přišli jsme o dva cenné životy – klokánka Skippyho a velbloudici Nubii. To jen proto, že jim někdo dal svoji svačinu,“ zlobí se Klára Tichotová z farmaparku. Domnívá se, že oběma zvířatům dal jídlo v jeden den stejný člověk. Nejdříve začal mít problémy klokan. Odvezli ho proto na kliniku, kde se zjistilo, že má překyselený žaludek, takzvanou acidózu. Ihned mu operovali střevo a veterináři zjistili, že zřejmě sežral rohlík s máslem a salámem. Druhý den uhynul. Velbloudice reagovala na zakázanou potravu o něco později. Během tří týdnů dostala nespočet injekcí, nálevů do tlamy, infuze a nakonec i krevní transfuzi. Ošetřovatelé kontaktovali odborníky nejen z České republiky, ale i ze zahraničí, ale snaha o její záchranu byla marná. Uhynula vinou lidské hlouposti na konci srpna. „Je to hrozná bezmoc, máte chuť se na všechno vykašlat,“ popsala Tichotová ze spolku, který letos na jaře zvířecí farmapark u Dobřan otevřel. „Staly se obětí někoho, kdo nemyslel na následky. Někoho, kdo si neuvědomuje, že i malý kousek potravy dokáže mít pro zvíře fatální následky,“ dodává. K úhynům zvířat došlo i přesto, že farmapark má u vchodu do areálu a na ohradách cedule s informací o zákazech krmení. Návštěvníci zvířata mohou krmit, ale jen krmivem, které je za pár korun možné přímo na místě zakoupit. Návštěvníci mohou dokonce jít i za zvířaty do jejich výběhů a hladit si je tam. Například kozy, králíky, ovce. S ošetřovatelem mohou i do výběhu velbloudů. Po nedávné negativní zkušenosti opatření ještě zpřísnili. Přibyly další cedule a instalují kamerový systém. Navíc spustili kampaň, že krmit zvíře bez svolení majitele se zkrátka nedělá. „Překvapilo nás, kolik lidí už na kampaň zareagovalo, kolik má podobné zkušenosti. A to nejen ze zoologických zahrad a farmaparků, ale i chovatelé, kteří mají ve výběhu například koně, kozy a další zvířata,“ překvapilo Tichotovou a uvedla další zkušenost. „Nedávno se nám stalo, že holky v bistru chtěly ze stolu odnést nedojedené jídlo a paní jim říkala, ať to tam nechají, že to pak dají zvířatům,“ kroutila hlavou. Doplnila, že někteří lidé si mylně myslí, že když zvíře nemá nic v misce, trpí hlady, a mají proto potřebu mu něco dát. „Některá zvířata mají tak citlivé zažívání, že větší množství určitého druhu ovoce či zeleniny u nich může vyvolat průjem či nadýmání. Málokdo navíc ví, že i u zvířat existují potravinové alergie, a tak se může stát, že k zdravotním potížím postačí zvířeti podat jen malé kolečko mrkve a problém je na světě,“ vysvětluje. „Stále je dost lidí, kteří nevědí, že svým zdánlivě neškodným chováním mohou přivodit zvířeti smrt. Proto jsme se rozhodli, že od 15. září do 15. října věnuje polovinu z tržeb ze vstupného na šíření myšlenky Nekrmit cizí zvíře bez svolení majitele,“ uzavírají lidé ze spolku. Aktuálně je v areálu u Dobřan k vidění přes třicet druhů zvířat, na 260 jedinců. Chovatelé před pár dny přivezli dva velbloudy jednohrbé – samici Aishu a její dceru Julii. Původně měla do nového domova přijet jen Julie, ale poté, co uhynula samice Nubia, zakoupil farmapark i její matku. Stejně špatnou zkušenost mají také ve Farmaparku U Toma v Ledních u Plzně. Před dvěma roky nezodpovědní návštěvníci zavinili smrt poníka Pepiny, když jí dali sežrat větvičky jedovatého akátu, přestože na ohradě jsou cedule s upozorněním, že je krmení zvířat vlastním jídlem zakázáno. Poníka musela veterinářka utratit.",
        "category": "Plzeň",
        "photos": 4,
        "date": "2024-09-16T11:24:00+02:00",
        "comments": 123
    },
    {
        "title": "Policie v Štítarech pátrala po osmiletém chlapci, našla ho v Podhradí",
        "content": "„Pohřešovaný chlapec byl naposledy viděn ve stájích v obci Štítary, kde byl společně se svým dědou. Tam a v přilehlém okolí probíhá v současné době pátrací akce,“ uvedla policie na webu v neděli ve večerních hodinách. „Pohřešovaný 8letý chlapec byl vypátrán v obci Podhradí a je v pořádku. Děkujeme všem za sdílení a pomoc při pátrání,“ dodala před jedenáctou večer na síti X. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Karlovy Vary",
        "photos": 1,
        "date": "2024-09-15T21:55:00+02:00",
        "comments": 2
    },
    {
        "title": "Radní pro bezpečnost rezignoval. Za jeho partnerkou údajně jezdili dealeři kokainu",
        "content": "Zprávu o souvislosti mezi Winkelhöferovou partnerkou a drogovým gangem dopadeným při velké razii v červnu tohoto roku přinesl server Hlídací pes. „Na případu pracoval Toxi tým krajské kriminálky a pohyb dealerů monitoroval zhruba devět měsíců. Během této doby se osobní automobily dealerů údajně vyskytly celkem pětapadesátkrát na adrese, jež se shoduje s bydlištěm plzeňského radního pro bezpečnost Jiřího Winkelhöfera a jeho partnerky. V těchto případech mělo jít o prodej kokainu, přičemž odběratelem měla být osoba, jíž prý sami dealeři přezdívali Bílá královna a mohlo by se jednat právě o partnerku radního Winkelhöfera,“ informoval web. Radní redaktorce sdělil, že jeho partnerka nebyla nikdy policií předvolána k výslechu či podání vysvětlení, proto se podle něj informace nezakládá na pravdě a vnímá ji jako předvolební útok. Primátor Roman Zarzycký dnes odpoledne na svém facebookovém profilu sdělil, že informace považuje za velmi znepokojivé, ačkoliv nedošlo k žádnému obvinění a sám radní se ničeho nedopustil. „Jedná se o funkci, u které nesmí existovat jakýchkoliv pochyb. Proto vítám, že se Jiří Winkelhöfer z hnutí PRO Plzeň rozhodl okamžitě rezignovat. Za to mu chci jako primátor poděkovat stejně jako za vykonanou práci pro naše město,“ napsal Zarzycký. Informoval také, že veškeré kompetence spojené s bezpečností a prevencí kriminality prozatím přebírá sám, neplánuje žádné změny a velitel strážníků Petr Nováček má jeho plnou důvěru. „Kdo se funkce ujme, bude především rozhodnutí hnutí PRO PLZEŇ, jehož barvy Jiří Winkelhöfer hájil. Jako primátor budu rozhodně apelovat na to, aby se pozice ujal člověk s velmi dobrými manažerskými schopnostmi. Celou kauzu nijak nezlehčuji a považuji ji za velmi vážnou. Jako primátora mě ale velmi znepokojuje, kdo tyto informace z policejního spisu týden před krajskými volbami uvolnil a jaký účel tímto sleduje,“ uzavřel primátor. Winkelhöfer figuruje ne jedenáctém místě kandidátky hnutí PRO NÁŠ KRAJ ve volbách do zastupitelstva Plzeňského kraje. Kandidátku sestavilo hnutí PRO PLZEŇ, za které je právě Jiří Winkelhöfer radním pro bezpečnost. Hnutí PRO PLZEŇ je spolu se STAN součástí plzeňské koalice, kterou vede hnutí ANO. Předseda PRO PLZEŇ Radek Mráz vydal na webu hnutí prohlášení, podle kterého Winkelhöfera vyzvalo k rezignaci na veškeré veřejné funkce samo hnutí. „Toto rozhodnutí bylo reakcí na zveřejněné informace z policejního spisu, který se dostal do médií a odhalil rodinné problémy spojené s kauzou návykových látek. Ačkoli se Jiří Winkelhöfer sám nedopustil žádného protiprávního jednání, hnutí PRO PLZEŇ nehodlalo čekat a rozhodlo se jednat okamžitě. Tento krok byl nezbytný pro zachování našich hodnot a důvěry voličů,“ stojí mimo jiné v prohlášení s tím, že je naprosto nepřijatelné, aby někdo v tak důležité funkci měl byť jen náznak spojitosti s nelegálními aktivitami. Jiří Winkelhöfer podle Mráze výzvu přijal s komentářem: „.... rezignuji na všechny veřejné funkce. Celá kauza a články se věnují mé partnerce, avšak naprosto chápu, že díky všem okolnostem mohu být s tímto spojován. Navíc nechci v návaznosti na blížící se krajské volby poškodit hnutí PRO PLZEŇ a uskupení PRO NÁŠ KRAJ.“ „Nepřenecháme politické hře ani médiím prostor k tomu, aby tuto nepříjemnou situaci zneužili. Náš krok je možná tvrdý, ale je správný. Budoucnost Plzně musí být postavena na důvěře a férovosti. Proto jsme se rozhodli jednat ihned,“ stojí také v prohlášení podepsaném Radkem Mrázem. Kriminalisté letos v červnu obvinili ze spáchání zvlášť závažného zločinu nedovolená výroba a jiné nakládání s omamnými a psychotropními látkami a s jedy sedm dealerů. Při následných domovních prohlídkách a prohlídkách jiných prostor a pozemků a prohlídkách motorových vozidel byly zajištěny omamné a psychotropní látky, sáčky, váhy, finanční hotovost a také kompletní funkční zařízení indoorové pěstírny s více než dvěma stovkami rostlin konopí. „Obviněný devětačtyřicetiletý muž nejméně od poloviny roku 2022 až do doby svého zadržení měl obstarávat a nakupovat kokain od tří mužů, kteří byli společně s ním obvinění, a dalším obviněným měl drogu poté prodávat či předávat s instrukcemi k prodeji a oni ji prodávali svým koncovým uživatelům. K distribuci docházelo v Plzni ve stovkách případů a jednalo se o stovky gramů kokainu. Prodejem drogy si měli přijít na sta tisíce korun,“ uvedla v červnu k případu policejní mluvčí Dagmar Brožová. Čtyři muži následně skončili ve vazbě. V případě uznání viny jim hrozí až desetiletý pobyt ve vězení.",
        "category": "Plzeň",
        "photos": 12,
        "date": "2024-09-15T17:53:00+02:00",
        "comments": 22
    },
    {
        "title": "Podvodník sliboval desetinásobek v kryptoměnách, téměř 13 milionů si nechal",
        "content": "Kriminalisté našli možného pachatele necelý rok poté, co jeho firma skončila činnost. Několik měsíců sbírali důkazy o podvodné společnosti a shromažďovali poškozené. Nyní obvinili muže ze zvlášť závažného zločinu podvod a přečinu úvěrový podvod. Kladou mu za vinu, že v první polovině roku 2022 na webových stránkách jedné obchodní korporace sliboval zájemcům zhodnocení peněz, ale přitom je klamal. „Peníze se měly po roce lidem víc než zdesetinásobit, slibovaný roční úrok měl být až 1068 %. Ve skutečnosti však muž se svěřenými penězi neobchodoval, vyváděl je mimo dosah klientů a dílčí údajné výnosy a provize vyplácel z vkladů dalších klientů,“ uvedla mluvčí hradecké policie Iva Kormošová. Peníze, které zmizely, podle ní muž utratil za své potřeby. Během půl roku se mu sešla suma peněz, některým klientům vyplatil údajné výnosy z investic či provize za přivedení nových zájemců. Policistům se podařilo na účtech firmy zajistit téměř devět milionů korun. „Obviněný muž jednal jako prokurista, vývojář a intra trader jedné obchodní korporace, která sídlila v Praze. Vystupoval pod smyšlenou identitou reálně neexistující osoby, užíval výhradně předplacené anonymní telefonní karty a jako profilovou fotografii na sociálních sítích užil staženou fotografii z facebookového profilu jednoho ruského občana,“ popsala mluvčí. Na informačních kanálech pak s klienty či zájemci komunikoval a ujišťoval je o solidnosti a životaschopnosti projektů společnosti, které měly zajistit zhodnocení a návratnost vložených prostředků Firma, u které v obchodním rejstříku byl jako jediný společník a jednatel formálně zapsán občan jednoho státu EU, proklamovala, že zisků bude dosaženo obchodováním na finančních trzích včetně kryptoměnových. Pro tuto činnost však neměla živnostenské oprávnění a nebyla registrována jako subjekt finančního trhu u ČNB. Stránky firmy obsahovaly smyšlenou manažerskou strukturu obchodní korporace, kde kromě formálního jednatele společnosti, tedy „bílého koně“, byli uvedeni další tři lidé se smyšlenou identitou, včetně padělků certifikátů jejich odbornosti. Stránky obsahovaly smyšlenou informaci, že prostředky budou zhodnocovány používáním automatického obchodního systému obchodujícího na hlavních i vedlejších měnových párech včetně kryptoměn a že vrácení vkladu je možno žádat libovolně a bez podmínek. Podle policie podvodná společnost klientům prezentovala padělané potvrzení o pojištění o odpovědnosti jedné renomované pojišťovny za škodu způsobenou v rámci podnikatelské činnosti v rozsahu 25 milionů korun. Pod různými zprávami a dokumenty vydávanými společností byli podepsáni i další neexistující či nedohledatelní lidé. V rámci interního systému společnosti mohli klienti po přihlášení do takzvané virtuální kanceláře sledovat stav svých investic, údajnou výši připsaných výnosů či provizí. „Toto vše obviněný muž prováděl, aby vzbudil co největší důvěru budoucích zájemců o investování do společnosti, přitom zakrýt pravou identitu osob ovládajících společnost a s vědomím, že společnost nebude schopna splnit deklarované podmínky a dostát svým závazkům,“ řekla mluvčí. Na začátku července 2022 znenadání firma ukončila veškerou činnost. Stránky už nebyly přístupné, dosavadní komunikační kanály byly zrušeny, telefonní čísla byla nedostupná, takže klienti přišli o jakýkoli kontakt. Výnosy a provize podle policie přestaly být vypláceny a investované prostředky se klientům nevrátily. Kriminalisté také muži kladou za vinu, že se ještě v počátcích své trestné činnosti pokoušel získat peníze i tak, že si neoprávněně přisvojil cizí identitu a sjednal si úvěrovou smlouvu na 100 tisíc korun. K vyplacení částky však díky kontrole nebankovní společnosti nedošlo. Z evidencí kriminalisté zjistili, že muž byl v polovině roku 2022 za stejnou trestnou činnost spáchanou v roce 2019 pravomocně odsouzen k 30 měsícům vězení se zkušební dobou na tři roky. Tehdy devatenácti poškozeným způsobil škodu za téměř 2,3 milionů korun. Muž je stíhaný na svobodě, hrozí mu 5 až 10 let ve vězení.",
        "category": "Hradec Králové",
        "photos": 0,
        "date": "2024-09-13T16:59:00+02:00",
        "comments": 9
    },
    {
        "title": "Řidič nevybral zatáčku, stovky plechovek s limonádou se vysypaly do příkopu",
        "content": "Nehoda se stala na silnici mezi Hořehledy a Borovnem krátce po osmé hodině. Podle dosavadních informací jel čtyřiačtyřicetiletý šofér s tahačem Scania a návěsem od Borovna. „Zřejmě nepřizpůsobil rychlost jízdy při průjezdu levotočivé zatáčky a s celou soupravou havaroval v pravém silničním příkopu,“ popsala kolizi policejní mluvčí Eva Červenková. Z návěsu se vysypaly plechovky limonád. „Hasiči zlikvidovali uniklou naftu a zatmelili poškozenou nádrž,“ doplnil informace mluvčí hasičů Petr Poncar. Nehoda se obešla bez zranění řidiče, záchranná služba tedy na místo nemusela vyjíždět. Policisté řidiče podrobili dechové zkoušce, byla negativní. „Jak přesně se nehoda stala, se budou nadále dopravní policisté z Plzně-venkova zabývat,“ uzavřela Eva Červenková.",
        "category": "Plzeň",
        "photos": 5,
        "date": "2024-09-13T13:50:00+02:00",
        "comments": 9
    },
    {
        "title": "Školák chtěl na kole předjet kolonu, v protisměru se srazil s autem",
        "content": "První nehoda se odehrála krátce po 15. hodině v Horních Libchavách, kde se devítiletá dívka při cestě ze školy snažila přejít silnici v místě, kde není vyznačen přechod pro chodce. „Podle všeho se školačka rozhlédla pouze do jednoho směru a poté se rozeběhla na druhou stranu. Z druhého směru ale přijíždělo černé osobní vozidlo, jehož řidička už nestihla zareagovat, a došlo ke střetu. Dívka utrpěla zranění, se kterým byla letecky transportovaná do nemocnice,“ řekla policejní mluvčí Iveta Kopecká. Podle mluvčí záchranky Aleny Kisialy dívka utrpěla zranění dolní poloviny těla vrtulník ji transportoval na traumacentrum Fakultní nemocnice v Hradci Králové. Policisté u 42leté řidičky provedli dechovou zkoušku na alkohol, s negativním výsledkem. Druhá nehoda se stala krátce před 17. hodinou v Lanškrouně v Třešňovecké ulici. „Čtrnáctiletý cyklista se snažil předjet před ním stojící kolonu aut a při vybočení do protisměru narazil do protijedoucího osobního auta. Mladík byl se zraněním převezen na ošetření do orlickoústecké nemocnice,“ řekla Kopecká. Dechová zkouška na alkohol byla i tentokrát u 25leté řidičky negativní. „Těmito případy chceme připomenout, že je začátek školního roku, děti jsou mnohdy myšlenkami ještě na prázdninách a s novými podněty a povinnostmi mohou být roztržité. Konkrétně v těchto případech řidičky takřka neměly možnost zareagovat a střetu zabránit. Věnujme proto malým účastníkům silničního provozu zvýšenou pozornost a očekávejme jejich často nepředvídatelné chování. Znovu apelujeme také na rodiče, aby svým dětem připomněli zásady bezpečného chování nejen v silničním provozu, ale i při pohybu venku,“ dodala Kopecká.",
        "category": "Pardubice",
        "photos": 1,
        "date": "2024-09-13T13:05:00+02:00",
        "comments": 5
    },
    {
        "title": "Civilista nosil armádní uniformu, strážníci jej poznali podle drobných detailů",
        "content": "Mladík, který se ve středu pohyboval po Mendlově náměstí v centru Brna, měl na sobě prakticky kompletní stejnokroj příslušníka Armády České republiky. „Na hlavě měl nasazený baret, oblečené měl maskáče oficiálního vojenského vzoru a nepodcenil ani detaily jako maskáčový opasek s připnutým pouzdrem a nožem, nápisy s označením České republiky, státní vlajku a takzvanou domovenku. Na zádech si nesl i polní batoh s vybavením,“ přiblížil mluvčí brněnské městské policie Jakub Ghanem. Hlídka strážníků však rozeznala dva drobné detaily, které ke skutečnému vojákovi neseděly a nezkušenému oku by nejspíš unikly. „Prozradit je však nemůžeme, abychom nedali nápovědu ostatním,“ poznamenal Ghanem. Mladík při kontrole prozradil, že není profesionálním vojákem ani členem záloh a jeho vztah k armádě je pouze fanouškovský. „Nošením uniformy se tedy stal podezřelým z porušení zákona o ozbrojených silách a čeká ho správní řízení, v němž mu hrozí pokuta,“ uvedl Ghanem.",
        "category": "Brno",
        "photos": 1,
        "date": "2024-09-13T11:24:05",
        "comments": 157
    },
    {
        "title": "Policisté honili tuningáře, srazili se s běžným autem. Zemřela mladá žena",
        "content": "Služební vozidlo se v křižovatce střetlo s běžným autem, ve kterém následně zemřela spolujezdkyně. „Je nám velmi líto této tragédie a pozůstalým vyjadřujeme upřímnou soustrast. Zraněným přejeme rychlé a úplné uzdravení,“ uvedl k nehodě policejní mluvčí Jan Daněk. Její okolnosti a míru zavinění budou prověřovat kriminalisté i pracovníci Generální inspekce bezpečnostních sborů. „Policisté v uvedenou chvíli řešili rychle jezdící tuningová vozidla po Praze, kdy jedno z nich pronásledovali se zapnutými majáky,“ dodal Daněk. Na místo, kde bylo hlášeno pět zraněných, vyjely čtyři posádky záchranářů, lékař a také inspektor. „Mladá dívka utrpěla velmi vážná poranění a byla v kritickém stavu. Dívka byla zaklíněná a měla zastavené srdce. Záchranáři bojovali přibližně třicet minut o její život, kdy ji resuscitovali. Bohužel i přes veškerou naši snahu dívka na místě zemřela,“ uvedla mluvčí pražské záchranky Jana Poštová. Další tři lidé měli zranění středně závažné až velmi závažné, při vědomí je zdravotníci transportovali do nemocnice. „Dvacetiletý muž pak utrpěl lehký úraz dolní končetiny a také byl převezen do nemocnice k další péči,“ popsala Poštová s tím, že z policejního auta se zranili celkem tři lidé. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 33,
        "date": "2024-09-13T10:40:23",
        "comments": 986
    },
    {
        "title": "V Chrudimi se propadla střecha rodinného domu, povolily obvodové zdi i štíty",
        "content": "Zda krov střechy s pálenou bobrovkou povolil po deštích v uplynulých dnech, nebo se po delší době projevil špatný stav nosné konstrukce, není jasné. „Na místě hasiči zjistili, že se uvolnilo obvodové zdivo a štítové zdi jsou popraskané. Na posouzení statiky byl přivolán odborník, který rozhodl, že dům je celkově nestabilní,“ uvedl mluvčí krajských hasičů Miroslav Polák k zásahu chrudimské místní části Vlčnov. Hasiči do domu v ulici Lindy, ve kterém se nikdo nenacházel, zakázali vstup. Dům obývala žena středního věku, která však bez střechy nad hlavou nezůstane. „Hodinu po té události jsem jí na místě nabídl možnost získání bytu od města Chrudim po nezbytnou dobu, než si dům opraví, anebo než si najde jiné bydlení. Žena náhradní bydlení na včerejší a dnešní noc má. Požádala o pomoc rodinu. Dnes se má stavit pro klíče od náhradního bytu a poté se rozhodne, jak dál,“ řekl starosta Chrudimi František Pilný. Jelikož se objekt nachází u silnice na Orel, policie část jízdního pruhu uzavřela. „Na místo dorazili chrudimští policisté z oddělení hlídkové služby, kteří zajišťovali místo události kvůli hrozícímu sesunutí střechy do vozovky. Došlo tedy k částečné uzávěře poloviny silnice,“ sdělila policejní mluvčí Andrea Muzikantová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Pardubice",
        "photos": 1,
        "date": "2024-09-13T09:50:00+02:00",
        "comments": 24
    },
    {
        "title": "Seniorka uvázla na skále v Divoké Šárce, policisté za ní šplhali i po čtyřech",
        "content": "Unavené nohy seniorce vypověděly službu 1. září ráno a hrozilo, že by při jakémkoliv pokusu o návrat spadla dolů. V náročné situaci si však žena dokázala zachovat chladnou hlavu a zavolala si o pomoc na linku 158. „Operační důstojník vyslal na místo kromě hlídky z místního oddělení také policisty pohotovostní motorizované jednotky a společně započali pátrání po bezmocné ženě. Ta se jim přes mobilní telefon snažila co nejvíce přiblížit místo, kde se nachází a postupně jim vysvětlovala cestu,“ přiblížil situaci mluvčí pražské policie Richard Hrdina. Mezitím na linku 158 přibylo další oznámení, ve kterém oznamovatel uvedl, že na skále v Divoké Šárce sedí starší žena, která volá o pomoc. „Během několika minut se policistům podařilo seniorku lokalizovat a vylezli za ní na vrchol skály,“ komentoval Hrdina s tím, že přivolaná hlídka byla překvapená, jak do tak náročného terénu seniorka bez pomoci vůbec vystoupala. Sami policisté totiž měli při stoupání co dělat a v některých úsecích museli šplhat po čtyřech. Díky spolupráci s hasiči se ženu podařilo dostat v pořádku zase do bezpečí, ze skály ji hasiči přesunuli v transportní vaně. Dole už ji prohlédl lékař, který konstatoval, že je naprosto v pořádku. Podle mluvčího měl tento příběh sice šťastný konec, ale mohl také skončit velkou tragédií. „Prosíme tedy všechny občany, zejména ty v seniorském věku, aby při svých výletech nepřeceňovali své síly a vždy měli u sebe nabitý mobilní telefon pro případ nouze. V ideálním případě, aby do takovýchto rozlehlých údolí a parků, nechodili nikdy sami,“ uzavřel Hrdina.",
        "category": "Praha a střední Čechy",
        "photos": 1,
        "date": "2024-09-12T12:58:07",
        "comments": 9
    },
    {
        "title": "Muži se hádali už dlouho. Poslední spor ukončily výstřely z plynovky",
        "content": "Karlovarští kriminalisté střelce obvinili z pokusu o těžké ublížení na zdraví, výtržnictví a nedovoleného ozbrojování. Muži už v minulosti několikrát řešili vzájemné spory. Naposledy na sebe narazili v sobotu 7. září kolem 19. hodiny před garážemi v Karlových Varech. „Šestadvacetiletý muž vzal do ruky plynovou zbraň značky Manurhin na gumové projektily, kterou chtěl osmačtyřicetiletého muže pouze vystrašit při opětovném řešení sporů z minulosti,“ popsal policejní mluvčí Jakub Kopřiva. Starší z mužů seděl ve svém autě. Výzvu mladšího k vystoupení ignoroval. Místo toho začal na svého protivníka pokřikovat a nahrávat ho na mobilní telefon. Ten na muže sedícího v autě plivl a otevřel dveře auta v místě řidiče. Starší muž potom vystoupil a začali se dohadovat. Obviněný následně spor ukončil zmíněnými výstřely. „Osmačtyřicetiletý muž byl se svým zraněním převezen do nemocnice, kde byl hospitalizován,“ konstatoval Kopřiva. Zároveň upozornil, že útočník není držitelem zbrojního průkazu. Policie také zjistila, že kromě plynové pistole, kterou při konfliktu použil, měl obviněný ve svém arzenálu ještě signální pistoli. K jejich držení tedy nebyl oprávněn.",
        "category": "Karlovy Vary",
        "photos": 1,
        "date": "2024-09-12T12:35:00+02:00",
        "comments": 0
    },
    {
        "title": "Zapálil družku, když spala. Vnímala extrémní bolest, potvrdil soud muži 17 let",
        "content": "Podle předsedy senátu vrchního soudu Milany Kaderky bylo dokazování komplexní. Vyplývá z něj, že to byl právě obžalovaný, který založil oheň. „Hoření na těle člověka je extrémně bolestivé, poškozená musela po nějakou dobu vnímat extrémní bolest, proto je závěr kvalifikace správný. Trest v rámci sazby, která je poměrně přísná, což je dáno charakterem jednání, není nepřiměřeně přísný. Pokládáme ho za adekvátní,“ uvedl předseda senátu. Muži hrozilo až 20 let vězení. Událost se stala předloni 25. listopadu pozdě večer. Muž družku podle žalobce zapálil, když ležela v posteli. Pravděpodobně spala. Hasiči, kteří ohořelé tělo při likvidaci požáru našli, vypověděli, že po vstupu do místnosti cítili zbytky benzinu. Vyšetřování nakonec potvrdilo, že požár někdo založil úmyslně. Ve spisu také stojí, že dveře byly zabarikádovány kameny a kbelíkem s barvou. Možnost náhodného vzplanutí soud vyloučil, hasiči vyloučili technickou závadu. „Jedinou verzí je varianta, že požár úmyslně založil obžalovaný,“ uvedl soud. Obžalovaný muž utrpěl popáleniny, hasiči jej při zásahu našli ve vedlejší místnosti. Nečas již dříve uvedl, že si nepamatuje, co se tehdy stalo, probral se prý až v nemocnici. Soužití páru bylo podle spisu komplikované, svou roli hrál ve vztahu i alkohol. Podle obhájce nebyly vyloučeny všechny skutečnosti, jak se skutek stal. Napadl i to, že je jeho klient souzen za vraždu spáchanou zvlášť surovým nebo trýznivým způsobem, za což mu hrozil vyšší trest. U soudu navrhoval, aby případ vrchní soud buď vrátil zpět na krajský soud do Brna, nebo obžalovaného zprostil. Nečas před soudem poukazoval na nejasnosti ve výpovědi. „Hrozí mě tady 17 let za věc, kterou jsem nespáchal,“ tvrdil muž. Do řízení se také připojily s nárokem na úhradu nemajetkové újmy dvě dcery zemřelé, každá požadovala 1,1 milionu korun. Krajský soud jim přiznal dohromady asi milion korun, se zbytkem nároku je odkázal na civilní řízení.",
        "category": "Brno",
        "photos": 7,
        "date": "2024-09-12T11:41:00+02:00",
        "comments": 9
    },
    {
        "title": "Vládu naočkuju 9 mm, psal na síti. Od soudu dostal tříletou podmínku",
        "content": "Voborník na svém facebookovém profilu například komentoval příspěvek ve skupině, která měla přes tisícovku členů. U obrázku nákladního vlaku s vojenskou technikou napsal: „Musíme vytvořit partyzánské skupiny a zase vyhazovat vlaky fašistů do vzduchu.“ Vládu kritizoval za to, že bere peníze důchodcům a chtěl ji „očkovat devíti milimetry“. Prezidenta Petra Pavla, premiéra Petra Fialu (ODS) a ministra vnitra Víta Rakušana (STAN) pak nazval „sviněmi, které budou brzy rýt držkami asfalt“. Voborník se podle předsedkyně senátu Jany Novákové od počátku k činu přiznával. S tím, že pouze ventiloval frustraci, nechtěl nikomu ublížit a jednání lituje. Muž ve středu u soudu zopakoval, že to svými příspěvky na Facebooku přehnal. Příspěvky vyzývající k násilným útokům na vládu a další činitele psal Voborník od listopadu 2022 do března následujícího roku. Za podporu a propagaci terorismu mu hrozilo až patnáctileté vězení. Soud mu uložil trest pod spodní hranicí trestní sazby. Proti uzavřené dohodě se strany již nemohou odvolat.",
        "category": "Domácí",
        "photos": 1,
        "date": "2024-09-12T11:40:10",
        "comments": 171
    },
    {
        "title": "Žena parkovala s padělaným průkazem invalidy, je podezřelá z falšování",
        "content": "Žena v úterý 3. září krátce před polednem zaparkovala vůz Honda Civic v Náchodě u bývalé Tepny na místě vyhrazeném pro invalidu. „Za čelním sklem vozidla měla umístěný padělaný průkaz. Když ji kontrolovala hlídka Městské policie Náchod, však toto vyšlo najevo a falzum bylo odhaleno,“ uvedla mluvčí náchodské policie Karolína Macháčková. Strážníci to oznámili policistům z náchodského obvodního oddělení. Ti zahájili úkony trestního řízení pro podezření ze spáchání přečinu padělání a pozměnění veřejné listiny.",
        "category": "Hradec Králové",
        "photos": 2,
        "date": "2024-09-12T10:53:00+02:00",
        "comments": 16
    },
    {
        "title": "Řidiče po nehodě na dálnici srazilo projíždějící auto. V nemocnici zemřel",
        "content": "Tragická nehoda se stala v osm hodin večer na 109. kilometru dálnice ve směru na Rozvadov. Podle policie se devatenáctiletý řidič z dosud neznámých důvodů dostal s autem značky Citroën do smyku a přední částí narazil do krajových svodidel. „Vlivem nárazu se vozidlo odrazilo vlevo, kde se střetlo se středovými svodidly a zůstalo stát v levém jízdním pruhu,“ popsala kolizi policejní mluvčí Iva Vršecká. Ve stejném směru jízdy a také v levém jízdním pruhu jela v BMW pětačtyřicetiletá žena. Nestihla ale včas zareagovat na situaci před ní, narazila přední částí auta do citroënu a následně do mladého řidiče, který se po kolizi pohyboval po dálnici. Na místo vyjely ihned dvě výjezdové skupiny záchranářů, kteří také povolali do akce vrtulník. „Na místě jsme ošetřili tři osoby. Padesátiletého muže, kterého jsme s lehkým zraněním transportovali na urgentní příjem Fakultní nemocnice v Plzni na Lochotín, a dále řidičku, která utrpěla lehké až středně těžké poranění. Skončila v téže nemocnici,“ vyjmenoval mluvčí záchranné služby Lukáš Uherek. Vážně zraněného mladého řidiče přepravil do nemocnice vrtulník. „Řidič i přes veškerou snahu lékařů svým zraněním v ranních hodinách podlehl,“ dodala policejní mluvčí. Řidička měla dechovou zkoušku negativní. Příčinami a okolnostmi tragické nehody se nadále zabývají dopravní policisté. V této souvislosti se obracejí o pomoc na veřejnost. „Žádáme všechny řidiče, kteří mají ve svém vozidle palubní kameru a projížděli uvedeným místem v uvedený čas nebo osoby, které byly svědky události, aby se přihlásily na kterékoliv policejní služebně nebo na bezplatné lince 158,“ žádají policisté. Na dálnici zasahovali také hasiči, kteří zraněným poskytovali předlékařskou pomoc a zajistili místo nehody. „Uklidili jsme uniklé provozní kapaliny a po dobu šetření jsme místo nehody nasvěcovali. Poslední hasičské vozidlo odjíždělo po jedenácté hodiny večer,“ upřesnil mluvčí krajských hasičů Petr Poncar. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Plzeň",
        "photos": 7,
        "date": "2024-09-12T10:41:00+02:00",
        "comments": 29
    },
    {
        "title": "Oceněný policista končí, za vyzrazení protidrogové akce stanul před soudem",
        "content": "Soud uznal Daniela Karlíka vinným z přečinu maření úkolu úřední osoby. Rozsudek je pravomocný. Podle závěru soudu se měl Karlík na žádost Národní protidrogové centrály podílet na rozsáhlé razii připravované v několika krajích. O tom, že se bude něčeho podobného účastnit, se zmínil před svým známým, který se mu staral o servis aut a od něhož občas dostával informace cenné pro jeho práci kriminalisty. Policie pak při vyšetřování zjistila, že se informace o rozsáhlé razii v řádu desítek minut rozletěla po celé republice a Evropě. „Na vše se*, protože po víkendu bude akce,“ stálo ve varovné SMS zprávě. Díky tomu klíčové postavy gangu neprodleně opustily republiku. Jedna z nich, Josef B., utekl do Španělska a později se sám přihlásil na policii. Z cest se nevrátila také Lenka H., která stála v čele skupiny vyrábějící a distribuující drogy. Tu se později podařilo zatknout na základě mezinárodního zatykače. Obžalovaný policista slouží u policie od roku 2002, od letošního února je postaven mimo službu. Měl skvělé hodnocení, řadu pochval a odměn. Opakovaně zachránil lidský život, za což ho dvakrát ocenil i plzeňský primátor. Navíc pomáhal i s řešením velkých případů. Tvrdí, že svému známému řekl jen to, že si příští týden nemůže vyzvednout auto ze servisu, protože se bude účastnit větší akce. Prý netušil, že se dotyčný stýká s narkomany. Připustil ale svoji vinu a vyjádřil lítost nad tím, co se stalo. V slzách a se zlomeným hlasem také soudu vyprávěl, že nechtěl poškodit policii, kterou bere jako svoji rodinu. „Pochybil jsem nevědomky,“ pronesl mimo jiné před soudem. Zajímavou okolností soudu byl fakt, že obhajoba využila takzvaného institutu nespornosti, kterým lze zjednodušit soudní řízení. Soudce Vladimír Žák totiž při odůvodnění rozsudku řekl, že kdyby tohoto institutu obhajoba nevyužila, byl by soud ve svízelné situaci. Stíhání bylo totiž vedeno s jinou právní kvalifikací, než s níž byla podána obžaloba, a při normálním projednávání před soudem by pak nebylo možné použít některé důkazy, především odposlechy. Přístup obžalovaného a jeho advokáta, který uzavření případu zjednodušil, bral tedy soudce spolu s doznáním jako polehčující okolnost. „Nemohu si ale odpustit určitý komentář,“ konstatoval soudce. V přípravném řízení se podle něj sice nepodařilo prokázat úmysl v jednání obžalovaného, nebyl ale ani vyloučen. „A viděl jsem důkazy ve spisu a dokážu si dovodit, co se odehrálo. Při projednávání případu v běžném režimu jsme také mohli dojít k tomu, že ne vše, co obžalovaný říkal, bylo pravdivé.“ Výmluvná je podle názoru soudce především časová souvislost mezi rozhovorem obžalovaného s mužem napojeným na podsvětí a smrští esemesek, která následovala. Ta pak vedla k podstatnému ztížení úkonů připravované protidrogové akce.",
        "category": "Plzeň",
        "photos": 0,
        "date": "2024-09-11T17:18:06",
        "comments": 4
    },
    {
        "title": "Nechtěl jsem vraždit, řekl muž. Za postřelení hosta před barem mu hrozí 20 let",
        "content": "Incident se stal po půlnoci na pátek 25. srpna 2023 v Masné ulici. Podle obžaloby mu předcházela hádka a fyzický konflikt Kuleny s později postřeleným kickboxerem, přičemž jako první zaútočil právě Kulena. Následovala hromadná bitka hostů, do které se zapojili i vyhazovači z klubu. Když konflikt vyřešili, Kulena si „blíže nezjištěným způsobem“ opatřil pistoli a na kickboxera šestkrát vystřelil ze vzdálenosti zhruba 11 metrů. Prostřelil mu stehno, poté z místa utekl. Při pátrání po střelci policie přijala rozsáhlá bezpečnostní opatření, nakonec se jí přihlásil sám. Pětatřicetiletý Kulena připouští výtržnictví a také to, že při střelbě neúmyslně poškodil výlohu. Se zbytkem obžaloby nesouhlasí. Celý konflikt podle něj vyvolal později postřelený mladík, který ho začal před barem obtěžovat kvůli zapůjčení zapalovače a který mu dal pohlavek. „Mrzí mě, že se ten večer takhle pokazil. Já jsem se tam věnoval dvěma kamarádkám, pěkným mimochodem, měl jsem úplně jiné plány. Takže samozřejmě mi to líto je,“ řekl Kulena u pražského městského soudu. Trvá na tom, že zbraň nahmatal na zemi tam, kam se při rvačce „dokutálel kotrmelci“. „Párkrát jsem vystřelil, za mě to bylo vyřešený, šel jsem pryč,“ popsal. Přiznal, že střílel směrem na kickboxera, který vyšel s dvěma dalšími lidmi zpoza rohu a v tu chvíli ho nijak neohrožoval. Nedokázal vysvětlit, proč nevystřelil do vzduchu nebo proč nevystřelil jen jednou. Uvedl, že se bál nejen o sebe, ale i o přítomné sourozence. Na dotaz soudce popřel, že by jeho sestra předtím měla pistoli v kabelce. Řekl také, že ve zbraních se nevyzná a že střílel poprvé v životě. Kulena je stíhaný na svobodě. Na dotaz státní zástupkyně uvedl, že v minulosti byl odsouzený za těžké ublížení na zdraví a „asi“ i za další ublížení. „Byl jsem mladej, hloupej, popral jsem se. Vyletěla mi ruka,“ shrnul.",
        "category": "Praha a střední Čechy",
        "photos": 2,
        "date": "2024-09-11T16:09:00+02:00",
        "comments": 12
    },
    {
        "title": "Zakladatel technologického parku je před soudem. Hrozí mu až deset let za podvod",
        "content": "Jako obžalovaní stojí před soudem písečtí podnikatelé Jaromír Grégr a jeho známý Radovan Polanský. Hrozí jim pět až deset let vězení za dotační podvod a za poškozování finančních zájmů Evropské unie se škodou velkého rozsahu. Podobně jsou na tom tři obžalované firmy, které se podle kriminalistů na manipulacích podílely. S nárokem na vrácení 214,5 milionu korun se připojilo k obžalobě ministerstvo financí. „Při žádostech o dotace uvedli nepravdivé informace, zamlčeli některé skutečnosti a zvýhodňovali dodavatelské firmy,“ uvedl mimo jiné plzeňský státní zástupce Pavel Hajný. Před čtením obžaloby vyzval předseda senátu Ondřej Kubů všechny účastníky, aby se během dokazování vystříhali nevhodných reakcí. Kauza, kterou se několik let zabývala policejní Centrála proti organizovanému zločinu SKPV, totiž vyvolává emoce. Podle Kubů o tom svědčí i spousty písemných komentářů, které ještě před začátkem projednávání dostal od obhájců. Všichni obžalovaní odmítli na začátku procesu dohodu o vině a obžalobu neuznali. Technologický park, potažmo nakonec dokončené technologické centrum berou jako úspěšný nadčasový projekt, který proslavil Písek i v zahraničí. Ve skoro hodinové úvodní řeči popisoval Grégr vývoj stavby i vlastního podnikání. Podle jeho verze se technologický park, jenž nabízí prostory technikům, studentům a vývojářům k rozvoji IT a další aktivní techniky v brownfieldu bývalých Žižkových kasáren, se po zahájení stavby v roce 2010 dostal do problémů. Ve staré budově se objevily nedostatky a musela se demolovat. Projekt se za pochodu upravoval. Firma, která stavbu zahájila, nakonec zkrachovala. Grégr pokračoval v původní myšlence ve vedlejší budově už pod jinou firmou. V roce 2013 dílo zkolaudoval jako technologické centrum s kancelářemi, laboratořemi a konferenčním sálem, které podle něj obdivují odborníci i veřejnost. „Chválili ho německý i jihočeský hejtman. Dostalo několik ocenění. Osobně praktikuji katolické vyznání a desatero. Obžaloba je plná deformovaných skutečností,“ podotkl v podrobné výpovědi obžalovaný, který si postěžoval na tvrdé praktiky při policejním výslechu. Podle kriminalistů jde o složitý podvod s propojením různých firem, přičemž některé jsou zaregistrovány na Seychelských ostrovech. Dokazování bude pokračovat zřejmě řadu měsíců.",
        "category": "České Budějovice",
        "photos": 2,
        "date": "2024-09-11T15:37:00+02:00",
        "comments": 9
    },
    {
        "title": "Požár chalupy si majitelé zavinili sami, hubili hmyz ohněm, zjistili hasiči",
        "content": "K požáru došlo v sobotu 31. srpna. „Vyšetřovatel požárů na místě vyloučil technickou závadu na elektroinstalaci a mechanismus úmyslného zapálení. Příčinou vzniku požáru je nedbalostní jednání při použití otevřeného ohně, kterým majitelé hubili hmyz,“ objasnila mluvčí hasičů Vendula Horáková. Požár se hasičům podařilo dostat pod kontrolu zhruba za hodinu. Zcela ho zlikvidovali až po téměř pěti hodinách. Do rána pak hasiči místo hlídali. Používat oheň na ničení vosích hnízd a podobně hasiči v žádném případě nedoporučují. V sobotu se například snažil vosy zničit zaměstnanec bazénu v Českém Krumlově. Oheň zapálil střechu a škoda je 20 milionů korun. Pracovník je vyšetřovaný z obecného ohrožení a v případě prokázání viny mu hrozí až osm let vězení nebo peněžitý trest.",
        "category": "Pardubice",
        "photos": 3,
        "date": "2024-09-11T14:57:00+02:00",
        "comments": 7
    },
    {
        "title": "Během dvou minut bourala na mokré silnici dvě auta, skončila jen kousek od sebe",
        "content": "Nejprve 20letý řidič fordu jedoucí ve směru od Olšan nepřizpůsobil podle policie rychlost jízdy stavu vozovky. Na mokrém povrchu v ostré pravotočivé zatáčce dostal smyk, který nevyrovnal, a sjel do příkopu, kde havaroval. „Ani nestihl z vozidla vystoupit a vedle něj skončilo další havarované vozidlo,“ sdělil šumperský policejní mluvčí Libor Hejtman. I v tomto případě osmadvacetiletá řidička peugeotu nepřizpůsobila v pravotočivé zatáčce rychlost a skončila mimo vozovku. „Oba řidiči utrpěli při nehodě lehčí zranění. Ani jeden z nich nebyl pod vlivem alkoholu. Policisté odhadli škodu na vozidle Ford na 50 tisíc korun a na vozidle Peugeot na 30 tisíc korun,“ doplnil Hejtman.",
        "category": "Olomouc",
        "photos": 8,
        "date": "2024-09-11T12:06:00+02:00",
        "comments": 3
    },
    {
        "title": "Kamionu v Litomyšli shořel na silnici návěs, řidič jej stihl včas odpojit",
        "content": "„Jednotky hasičů vyjížděly k požáru do Litomyšle ve středu v 1.10 hodin ráno,“ uvedla mluvčí hasičů Vendula Horáková. Konkrétně šlo o požár návěsu za kamionem. „Po příjezdu hasičů už byl návěs v plamenech, tahač byl včas odpojen a nacházel se asi dvacet metrů od hořícího návěsu,“ řekla Horáková. Hasiči museli na místě zastavit provoz, požár se jim podařilo zlikvidovat ve 2.27 hodin a událost zcela ukončili zhruba o dvě hodiny později. „Po zkrocení plamenů museli hasiči postupně vykládat přepravované zboží,“ popsala Horáková. Konkrétní typ nákladu neuvedla. Příčinou vzniku požáru byla s největší pravděpodobností technická závada na brzdovém systému návěsu. Celková škoda byla předběžně vyčíslena na 250 tisíc, ale kvůli poničenému zboží ve finále zřejmě vyroste. Uchráněno bylo dalších 900 tisíc korun.",
        "category": "Pardubice",
        "photos": 4,
        "date": "2024-09-11T12:50:00+02:00",
        "comments": 0
    },
    {
        "title": "Na volební plakáty načmáral hákový kříž, jeden i zapálil. Natočila ho kamera",
        "content": "Na bannery, které stály u hlavního tahu mezi Zlínem a Uherským Hradištěm, vandal načmáral barevným sprejem symboly hákového kříže a nápis „ukrofil“. Jeden také zapálil a zůstala z něj pouze konstrukce. Na bannerech byly fotografie dvou kandidátů do doplňujících senátních voleb v obvodu Uherskobrodska a části Zlínska – obhajujícího senátora Patrika Kunčara (KDU-ČSL) a kandidáta Zbyňka „Ziggyho“ Horvátha (STAN). Vandal poničil bannery kandidátů do voleb ve Zlínském kraji. „Bohužel, stává se to. Ale já jsem si právě v těchto obcích všiml už dříve, že se tam jsou počmáraná různá místa různými protivládními nesnášenlivými nápisy. Je to asi půl roku zpátky. Asi tam žije někdo, kdo je vysazený na všechno, co se týká vlády,“ myslí si Kunčar. Horváth připomněl, že není tajemstvím, že dlouhodobě veřejně podporuje Ukrajinu. A také, že se s vandalstvím setkal už před měsícem. „Tehdy mi někdo jeden banner sundal z rámu a hodil mi ho před dům. Asi aby mi řekl, že ví, kde bydlím,“ přiblížil Horváth. „Ale teď ty hákové kříže a spalování, to už není obyčejné vandalství. Dost se mne to dotýká. Netušil jsem, že to dojde do takového stadia. Obávám se, kam až ta agresivita může zajít,“ doplnil. Škoda na majetku prozatím nebyla přesně vyčíslena. Pachateli v případě odsouzení hrozí až tříletý trest. „Policisté zahájili úkony trestního řízení pro podezření ze spáchání trestných činů poškození cizí věci a projev sympatií k hnutí směřujícímu k potlačení práv a svobod člověka,“ upřesnila mluvčí krajské policie Monika Kozumplíková. Policie také žádá o pomoc veřejnost, protože podezřelého muže zachytila kamera. Pokud ho někdo pozná, ať volá na linku tísňového volání policie – 158 nebo přímo na telefonní číslo policie v Napajedlech 974 666 731.",
        "category": "Zlín",
        "photos": 3,
        "date": "2024-09-11T11:54:04",
        "comments": 23
    },
    {
        "title": "Na Pardubicku se srazil vlak s autem, provoz na koridoru hodinu stál",
        "content": "Vlak RegioJet jedoucí z Prahy do Vídně narazil do dodávky. Ve vlaku cestovalo 370 lidí, nikdo neutrpěl zranění. „Řidič auta byl lehce zraněn, ve vlaku se nikomu nic nestalo,“ uvedla mluvčí pardubické záchranky Alena Kisiala. Šlo o devětadvacetiletého řidiče, dechová zkouška byla u něj i jednačtyřicetiletého vlakvedoucího negativní. „Přesné příčiny nehody jsou předmětem šetření,“ uvedla policejní mluvčí Andrea Muzikantová. Na snímcích z místa nehody jsou poražené závory i semafor. České dráhy některé vlaky odřekly, další jely odklonem mezi stanicemi Choceň a Praha hlavní nádraží. V poledne začaly vlaky jezdit po jedné koleji. Podle webu Českých drah bude plný provoz na trati obnoven během noci na čtvrtek. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Pardubice",
        "photos": 2,
        "date": "2024-09-11T11:34:00+02:00",
        "comments": 8
    },
    {
        "title": "Řidička po předjíždění vrazila do stromu, pro těžce zraněné dítě letěl vrtulník",
        "content": "Nehoda se stala kolem 7:30 na silnici 365 vedoucí z Letovic do Svojanova. „Řidička po předjetí jiného vozu dostala smyk a po vyjetí ze silnice narazila do stromu,“ popsal policejní mluvčí Petr Vala. Okolnosti a příčinu nehody policie vyšetřuje, dítě bylo podle mluvčího umístěné v sedačce. Silnice zůstala se zvýšenou opatrností průjezdná. Záchranná služba k nehodě vyslala mimo jiné i vrtulník. „Ošetřili jsme dítě předškolního věku, které jsme s podezřením na těžké zranění letecky transportovali do Dětské nemocnice. Ošetřili jsme také mladou ženu, kterou jsme středně těžce zraněnou převezli k další péči do nemocnice v Boskovicích,“ uvedla mluvčí Michaela Bothová.",
        "category": "Brno",
        "photos": 1,
        "date": "2024-09-11T11:33:00+02:00",
        "comments": 0
    },
    {
        "title": "Vlak s uhlím na Teplicku vykolejil kvůli zlomené nápravě, škoda je 42 milionů",
        "content": "Nehoda se stala na konci září 2020, Drážní inspekce (DI) nicméně detailní zprávu o jejích příčinách zveřejnila až nyní. „V daném případě byla příčinou pozdějšího vydání závěrečné zprávy k mimořádné události složitost vyšetřovaní,“ odůvodnil čtyřleté časové rozpětí pro iDNES.cz mluvčí DI Martin Drápal. Přesnou příčinou vykolejení při průjezdu železniční stanicí v Úpořinách byl „lom nápravy, tedy válcového nosníku kol, třetího dvojkolí třináctého vozu vlaku.“ Jakmile se to stalo, vlak se mezi dvanáctým a třináctým vagonem roztrhl na dvě části. Nakonec vykolejilo celkem pět vagonů, tři se převrátily. Přímo na vozech vlaku, který měl celkem 31 vagonů a byl dlouhý přes 400 metrů, vznikla škoda ve výši pět milionů korun, přes 37 milionů pak činila u zařízení dráhy, do čehož se započítává mimo jiné i odstranění následků či obnovovací práce. „Členové komise dospěli k jednotnému závěru, že docházelo k postupnému únavovému lomu v průřezu zhruba šedesát procent a těsně před vznikem mimořádné události došlo k ‚dolomu‘ zbylých cca čtyřiceti procent nosného průřezu,“ stojí v závěrečné zprávě. Podle vyšetřovatelů nebylo možné běžnou technickou prohlídkou vykonanou vozmistrem danou závadu zjistit. „Rovněž není možné přesněji časově stanovit počátek lomu a průběh jeho rozvoje,“ uvádí dokument. Inspektoři nezjistili pochybení u žádného ze zainteresovaných pracovníků. V pořádku byla i údržba vozů. Zde nicméně úřad narazil na důležitý administrativní nedostatek. Když společnost SD-KD vagony v roce 2016 kupovala, neobdržela veškerou potřebnou dokumentaci, konkrétně záznamy o defektoskopii náprav, tedy jejich detailní prohlídce. Od předchozího vlastníka je získala na základě vyžádání v říjnu 2020, tedy až v rámci řešení události v Úpořinách. Podle dokumentace nakonec bylo vše ohledně údržby a s ní souvisejících termínů v pořádku. „Prodávající tímto nicméně nedodržel ustanovení smlouvy, kupující se v důsledku toho vystavil riziku nedodržení své povinnosti ohledně lhůty provedení následné defektoskopické kontroly,“ upozorňuje DI. „Je otázkou, zda by kupující bez vyžádaných dokumentů provedl nutný údržbový stupeň v požadovaném termínu.“",
        "category": "Ústí nad Labem",
        "photos": 8,
        "date": "2024-09-11T10:53:00+02:00",
        "comments": 0
    },
    {
        "title": "Za ubodání čtrnáctiletého chlapce na nádraží soud muži potvrdil 18 let vězení",
        "content": "Obžaloba Bártovi připisuje brutální ubodání chlapce, vražda se stala 4. ledna 2024 okolo 17:24 hodin u kolejiště hlavního vlakového nádraží. Dvojice se před tím pohádala, Bárta podle spisu napadl nezletilého kuchyňským nožem s délkou čepele 12,4 centimetru. „Podle názoru odvolacího soudu je prakticky vyloučené, aby se trestného činu dopustil někdo jiný než právě obžalovaný,“ konstatoval předseda odvolacího senátu Jiří Lněnička. Uložený trest z letošního července je podle soudce také přiměřený. Narkomanovi s přezdívkou Orion hrozilo 15 až 20 let vězení nebo výjimečný trest. Bárta chlapce, kterého znal, napadl v podvečer mezi kolejišti mimo nástupní místa hlavního železničního nádraží. Kuchyňským nožem mu zasadil 25 bodnořezných ran různé intenzity. Chlapec zraněním na místě podlehl. Muž, který byl v minulosti několikrát trestán, u hradeckého krajského soudu odmítl vypovídat, do policejního protokolu uvedl, že si na čin nepamatuje, trpí schizofrenií a v době činu bral několik let pervitin. Soudní znalci ale duševní poruchu ani závislost na drogách nezjistili. Bártův obhájce v odvolání žádal, aby soud znovu posoudil vinu obžalovaného, a to například i s ohledem na to, že se nepodařilo zjistit motiv činu. Uložený trest je také podle obhájce přísný kvůli osobnosti obžalovaného. „(Soud) nezohlednil to, že to klient neměl v životě úplně lehké, což se projevilo na formování osobnosti, i na jeho značné nevyzrálosti,“ řekl právník. Podle státního zástupce ale byl obžalovaný usvědčen řadou důkazů, mimo jiné i svědeckými výpověďmi. Bárta má podle něj sice podprůměrný intelekt, závažnou poruchu ale u něj znalci nezjistili. „Obžalovaný je za své jednání plně odpovědný,“ řekl žalobce. Trest, který muži hradecký soud uložil, je podle něj adekvátní. Třem pozůstalým má Bárta podle rozsudku zaplatit jako nemajetkovou újmu dohromady více než milion korun.",
        "category": "Hradec Králové",
        "photos": 15,
        "date": "2024-09-11T10:14:09",
        "comments": 13
    },
    {
        "title": "Devatenáctiletý řidič nepřežil čelní střet, auta skončila sešrotovaná v poli",
        "content": "K nehodě došlo před 18. hodinou na silnici II/128 mezi Novou Bystřicí a Číměří u odbočky na obec Potočná. Podle dosavadního šetření jel pětadvacetiletý řidič osobního vozu Škoda Octavia ve směru od Nové Bystřice na Číměř. „Pravděpodobně při projetí zatáčkou nepřizpůsobil rychlost jízdy svým schopnostem, vjel do protisměru, kde se čelně střetl s osobním autem Volkswagen Golf,“ popsal policejní mluvčí Milan Bajcura. V něm na následky velmi těžkého zranění zemřel devatenáctiletý řidič a těžká zranění utrpěl stejně starý spolujezdec sedící vpředu. Záchranáři k nehodě vyslali tři pozemní posádky a vrtulník. „Jeden mladý muž utrpěl těžká mnohačetná zranění, jimž podlehl na místě ještě před příjezdem záchranářů. Jeho spolujezdec utrpěl středně těžké poranění zejména hrudníku. Po poskytnutí přednemocniční péče byl letecky transportován do českobudějovické nemocnice,“ upřesnila mluvčí jihočeských záchranářů Petra Kafková. Řidič škodovky utrpěl lehké zranění a po ošetření na místě ho záchranáři převezli na urgentní příjem jindřichohradecké nemocnice. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "České Budějovice",
        "photos": 3,
        "date": "2024-09-11T09:34:00+02:00",
        "comments": 21
    },
    {
        "title": "Muž chtěl elektronickou identitu, přes falešné stránky přišel o 91 tisíc",
        "content": "„Muž si v telefonu otevřel internetový prohlížeč a vyhledávač mu nabídl odkaz na bankovní identitu v bance, kde měl vedený účet. Klikl na zobrazený link a dostal se na stránky, které vypadaly věrohodně. Na nich se přihlásil a zadal požadované údaje – jméno, příjmení a heslo do internetového bankovnictví,“ popsal policejní mluvčí Libor Hejtman. Bankovní identitu se muži přesto založit nepodařilo, a když se po chvíli chtěl na telefonu přihlásit do internetového bankovnictví, už to nešlo. Rozhodl se proto zkusit to později. „Druhý den ráno se mu povedlo na počítači přihlásit a zjistil, že mu neznámý pachatel mezitím nejprve ze spořicího účtu převedl peníze na jeho běžný účet, a z toho pak odčerpal 91 tisíc korun. Ihned proto zavolal do banky, kde provedl blokaci účtu a platební karty,“ shrnul Hejtman. Podvodníkovi hrozí v případě dopadení za trestný čin neoprávněné opatření, padělání a pozměnění platebního prostředku až osm let vězení. Policie znovu varovala, že při používání internetového bankovnictví je třeba mít se před falešnými odkazy a weby bank na pozoru. „Ty můžou na první pohled vypadat úplně stejně jako skutečné stránky banky, včetně loga, barev a textu. Na druhý pohled je ale odhalit lze – URL adresa webu se bude odchylovat od oficiálního názvu nebo zkratky banky,“ podotkl mluvčí. „Také kliknutím na ikonu zámku na adresním řádku nenajdete bezpečnostní certifikát vydaný pro banku. Pokud se na takové stránky přihlásíte, podvodník vás připraví o úspory,“ uzavřel Hejtman.",
        "category": "Olomouc",
        "photos": 1,
        "date": "2024-09-10T16:45:00+02:00",
        "comments": 13
    },
    {
        "title": "Týraní psi měli málo jídla i volnosti. Na feně to zanechalo trvalé následky",
        "content": "Jičínští kriminalisté se případem zabývali několik měsíců. „Muži z Jičínska klademe za vinu, že od února 2022 do prosince 2023 týral nejprve psa a poté fenu, oba jsou kříženci pitbulteriéra přibližného stáří dva a jeden rok,“ uvedla mluvčí jičínské policie Martina Jandová. Fena kvůli hladu požírala cizí předměty, které jí musel veterinář laparoskopicky vyjmout ze žaludku. „Zvířata byla permanentně, bez ohledu na počasí a povětrnostní podmínky, uvázána venku s omezenou možností pohybu, úkrytu a jakékoliv podestýlky,“ řekla mluvčí. Zvířata prožívala utrpení, byla ohrožena na životě, což mělo zejména u feny vliv na její stavbu těla s trvalými následky. „V současné době jsou oba psi umístěni v útulku,“ poznamenala Jandová. Muž je obviněn ze spáchání zločinu týrání zvířat, za které mu hrozí až 6 let vězení.",
        "category": "Hradec Králové",
        "photos": 4,
        "date": "2024-09-10T15:26:00+02:00",
        "comments": 4
    },
    {
        "title": "Manželce odpálil petardu ve vagině, odvolací soud muži potvrdil 18 let",
        "content": "Trest za pokus o vraždu Ukrajinci pravomocně potvrdil pražský vrchní soud. Zároveň muži prodloužil trest vyhoštění z Česka na neurčitou dobu. „Obžalovaný musí poškozené nahradit nemajetkovou újmu v penězích ve výši 640 382 korun. Se zbytkem svého nároku byla poškozená odkázána na řízení ve věcech občanskoprávních,“ doplnil dnešní rozsudek mluvčí Vrchního soudu v Praze Vít Tomáš Vatra. Muž odmítal, že by petardu zapálil úmyslně. Podle jeho verze provozovali s ženou sexuální hrátky a petarda se náhodně vznítila, když si chtěl ve tmě posvítit zapalovačem. „Pan obžalovaný má dostatečně vysokou inteligenci na to, aby mohl předpokládat, jaké asi musí mít účinky, když manželce vloží do genitálu něco podobného jako granát,“ podotkl předseda odvolacího senátu Michal Hodoušek. „Jeho obhajoba je naprosto absurdní. Řekl bych, že se jí skutečně ani nemá cenu vážně zabývat,“ dodal. Ukrajinec svou o rok mladší moldavskou manželku vážně zranil loni v září na ubytovně v Kožlanech. Předtím ji udeřil do obličeje a spoutal jí ruce lepicí páskou, přelepil jí také ústa. Zraněná žena, která vedle popálenin utrpěla až čtyři centimetry hluboké trhliny poševní stěny, silně krvácela. Manžel jí nejprve odmítl přivolat zdravotní pomoc, později ji na její naléhání odvezl do nemocnice, kde se podrobila operaci na gynekologické klinice. Následné hojení trvalo sedm týdnů. Státní zástupce dnes trval na tom, že jsou splněné podmínky pro uložení výjimečného trestu, tedy přes 20 let. Zdůraznil velmi vysoký stupeň závažnosti činu, zvlášť zavrženíhodné způsob provedení a zákeřnost mužova jednání. Advokát obžalovaného soud žádal, aby byl jeho klient souzen maximálně za těžké ublížení na zdraví. Podle něj se neprokázal mužův úmysl vraždit. Podotkl také, že klient se podílel na záchraně ženina života, když jí sám zajistil lékařskou pomoc. Podle znalců muž netrpěl v době činu žádnou duševní poruchou a motivace jeho počínání nebyla chorobná. Nešlo o afekt, ale o vědomě agresivní jednání. Muž má narcistické rysy a výrazně sníženou schopnost zažívat pocit viny. Je to lidský odpad, shodují se místní po brutálním napadení ženy (2. 10. 2023)",
        "category": "Plzeň",
        "photos": 20,
        "date": "2024-09-10T14:54:00",
        "comments": 11
    },
    {
        "title": "Žena v obchodě uklouzla po nati z ředkviček. Bolestné nedostane, sama musí platit",
        "content": "Žena, která si po uklouznutí na nati od ředkviček v prodejně v Ostravě-Zábřehu zranila koleno, původně vysoudila necelých 70 tisíc korun plus úroky. Teď pro ni spor končí neúspěchem. Navíc musí protistraně a pojišťovně uhradit náklady řízení, které přesáhly 88 tisíc korun. „Z prokázaných okolností případu vyplývá, že občasnému výskytu odpadu z prodávané zeleniny na podlaze prodejny v daném úseku zjevně prakticky zabránit nelze, neboť jde o okolnost, která v posledku závisí na chování zákazníků, nikoli na chování pracovníků žalované,“ stojí v rozsudku Nejvyššího soudu. Jako žalovaná v řízení vystupovala společnost Billa. Pro provozovateli lze podle Nejvyššího soudu rozumně požadovat, aby přijal odpovídající opatření k minimalizaci rizika, což Billa udělala. V prodejně byla protiskluzová podlaha, v úseku ovoce a zeleniny se nacházel koš pro odhazování zeleného odpadu, jehož okolí personál uklízel v pravidelných intervalech anebo podle okamžité potřeby. „Po žalované nepochybně nelze rozumně požadovat, aby v každé minutě sledovala každého zákazníka, který nakupuje zeleninu, zda mu neupadne několik listů zeleniny,“ rozhodl Nejvyšší soud. Žena se zranila v prosinci 2017 v Ostravě-Zábřehu. Venku bylo tehdy sucho, nepršelo ani nesněžilo. Žena měla kozačky bez podpatků a s gumovou podešví. Po pár krocích v prodejně stoupla na kousek natě, upadla a zlomila si čéšku v levém koleni. Podstoupila dvě operace. Výši bolestného určil znalec. Žalobě původně vyhověl Okresní soud Praha-východ, podle kterého Billa nesla odpovědnost za nemajetkovou újmu způsobenou provozní činností. Podle rozsudku, který potvrdil i Krajský soud v Praze, měly být kontroly a úklid častější. Před Nejvyšším soudem však verdikt neobstál. Žena by teoreticky mohla podat ještě ústavní stížnost.",
        "category": "Ostrava",
        "photos": 2,
        "date": "2024-09-10T13:17:00+02:00",
        "comments": 244
    },
    {
        "title": "Nechtěl bych tu ani jeden větrník, říká lídr kandidátky SPD, Trikolory a PRO",
        "content": "V parlamentu mají své poslance, obsadili i řadu městských zastupitelstev, ale v tom krajském na jihu Čech chybí. Před čtyřmi lety měla Svoboda a přímá demokracie (SPD) ambice, že na hejtmanství také pronikne. Na překonání pětiprocentní hranice pro získání mandátů jí chybělo zhruba tisíc hlasů. Současní kandidáti v čele s jedničkou Janem Kadlecem to tentokrát chtějí prolomit. „Soustředíme se na osobní, kontaktní kampaň. Objíždíme celý kraj a snažíme se mluvit s občany,“ zdůrazňuje lídr SPD v Jihočeském kraji. Minimálně v billboardové kampani opět upozorňujete hlavně na celostátní témata a jdete proti vládě. To znamená, že věříte, že budou lidé v krajských volbách reagovat ve velkém na to, jak funguje současná vláda?Víme, co nás v kraji tíží a trápí, ale já myslím, že bude rozhodovat celostátní politika. My dlouhodobě silně kritizujeme práci koalice a upozorňujeme na její kroky i v kampani. Věřím, že se to odrazí ve výsledcích voleb i na jihu Čech. Mluvíme například se zemědělci, kteří si stěžují na obrovskou administrativní zátěž, neustálé papírování. Když objíždíte region, jaký je vůbec zájem občanů o krajské volby?Před čtyřmi lety byla účast necelých čtyřicet procent. Někdy mi až vyráží dech, že vlastně jedna část obyvatel ani neví, o jaké přesně volby se teď jedná. Ale nikomu bych to nevyčítal, o prázdninách si chtějí spíš lidé užít léta a politika je tolik nezajímá. Teď v září už to může být jiné. Někde byl ale už o prázdninách zájem enormní. Zaznamenal jsem i případy určité agrese od velmi mladých, odhaduji tak šestnáctiletých dospívajících, kteří nám rovnou začali nadávat. Nyní SPD nemá na jihu Čech samostatnou kandidátu, je to tak?Ano, spojili jsme se s Trikolorou a PRO. Vy sám jste si řekl o post jedničky, nebo to vyplynulo třeba tak, že jste také zastupitelem v Českých Budějovicích, a máte tak možnost být politicky přece jen více na očích?Celkem to vyplynulo z logiky věci a aktuální situace. Takže ano, souvisí to i s tím, že jsem zastupitelem. A nakonec jsem získal nominaci a při hlasování mě kolegové jako lídra potvrdili. Lídr kandidátky SPD, Trikolory a PRO v Jihočeském kraji je vystudovaný inženýr ekonomie a také strojař. Od roku 2022 je zastupitelem města České Budějovice za SPD. Je ženatý a má tři dospělé děti. Cítí se být velkým budějovickým i jihočeským patriotem. Je motorkář a dříve hrál hodně tenis. Jaké byly uplynulé dva roky v českobudějovickém zastupitelstvu? Slyší koalice vaše hlasy? Z opozičních lavic to asi není tak snadné?Je nás málo, čtyři. Nemohu říct, že by nenaslouchali. Vše je hodně dané počty a domluvami. Z naší strany není možná ukázka síly. Já jsem kovaný „Budějčák“, to říkám opakovaně. A tak vím, jak třeba roky naše občany štve dopravní situace. Úřad má nějakou setrvačnost, a tak to všechno pak dlouho trvá. Rozčilují mě třeba rozkopané ulice. Město je velké a ulice i sítě pod nimi stárnou, takže bude vždycky někde něco rozkopané, jinak bychom čekali až na nějakou havárii, například kanalizace.Ano, takhle jsem si to také myslel. Ale vezměme si například Lidickou třídu, kolikrát už byla za posledních pět let i po opravě rozkopaná. Teď například u Samsonu. To vnímám jako nedůslednost. Když se tam dělala velká oprava, mělo se udělat vše najednou. A to byl třeba důvod, proč jste vůbec vstoupil do politiky?O tu jsem se aktivně zajímal vždy. Už dříve jsem byl například v různých komisích. Vždy mě zajímalo, co se kolem mě děje. Jaký je tedy regionální program SPD, když opomenu, že v kampani míříte hlavně proti vládě?Samozřejmě ho máme a lidé se o něm dočtou třeba už v našich předvolebních letácích. Myslíme na zdravotnictví, kde bychom určitě podporovali zachování všech našich nemocnic, aby byla péče co nejvíce dostupná. Usilovali bychom o to, aby lékaři chtěli v těchto nemocnicích zůstávat, stimulovali je. Důležité také je, aby si je mezi sebou jednotlivá zařízení nepřetahovala. Prioritní je pro nás také péče o seniory, bydlení pro mladé rodiny. Když tu budou žít mladí, je šance, že jich bude dostatek na péči o ty starší. V této oblasti mě hodně zajímá jedna věc. Jaká?Je to Hrudkov, bývalá velká plicní léčebna. Areál je obrovský, ale dlouhodobě nevyužívaný a chátrá. Určitě by stálo za to se na tento prostor zaměřit a oživit ho. Jsou i projekty, na které byste na hejtmanství navázali?Bezpochyby ano, je to dané i tou velkou setrvačností úřadu. I ve chvíli, kdybychom vyhráli volby a sestavili koalici, tak by byl nesmysl, abychom zastavili dobré projekty, a myslím, že je takových dost. Mám třeba na mysli snahy kolem získávání nových lékařů či tlak na dostavbu dálnice a podobně. A jak vnímáte fungování Letiště České Budějovice? Fandíte tomuto projektu, přestože kraj musí provoz dál hodně dotovat, nebo jste spíše odpůrcem?Neříkám ani tak, ani tak, ale na má slova dojde. (smích) Na letišti se létá, což je dobře. Je dotované, to víme všichni. Je to záležitost ekonomiky. Můj názor je takový, vydržet ještě třeba dva roky, dělat si ekonomickou rozvahu a snažit se maximálně využít potenciálu celého areálu, který je obrovský. Pak to může fungovat tak, že nějaké další přidružené aktivity mohou sanovat ztrátu ze samotného létání. MF DNES představuje v rozhovorech vybrané kandidáty na jihočeského hejtmana. Už vyšlo: Pavel Hroch (Jihočeši 2012), Tomáš Polanský (SOCDEM), Jaroslava Martanová (STAN a HOPB), Pavel Klíma (Společně pro jižní Čechy) Žijete v Havlíčkově kolonii v Budějovicích, což není zas tak daleko od plánovaného přemostění Vltavy do Rožnova. Jak vnímáte tento projekt?V zastupitelstvu jsem byl proti němu. Doslova jsem prolezl celý břeh Vltavy a doporučoval jsem vyústění v Rožnově zhruba o 300 metrů dál, kde stával selský most. Nebylo by nutné tam například vykupovat tolik garáží. Jinak je ale fakt, že další přemostění Vltavy potřebujeme. Ještě bych připomněl, jak velký odpor byl v minulosti proti pokračování a dalšímu mostu přes Malši u Malého jezu. S ním teď nikdo nepočítá, uvažuje se tam pouze o cyklostezce v blízkosti železnice.Kdyby někdo plány na most u Malého jezu znovu obnovil, bude ten odpor znovu obrovský. A myslíte, že se ještě někdo vrátí k úpravám koryta a protipovodňovým opatřením na Malši právě kolem Malého jezu?V plánovaném rozsahu to bylo úplně zbytečné. Malše se vždy rozlívala kolem Roudného a existovala i jednodušší řešení než kácet stromy a bagrovat. Pak je tu ale jeden obrovský projekt: stavba spalovny, tedy zařízení na energetické využití odpadu (ZEVO) v budějovickém Vrátu. Má vaši podporu?Určitě má. Byl jsem se už dříve podívat na podobné zařízení v Brně, není hlučné, necítíte zápach, to je důležité zmínit. Tady v Budějovicích mám jedno ale. Kapacita bude až na 160 tisíc tun, Budějovice přitom zdaleka tolik nevyprodukují, a tak se bude muset dovážet, to jsou stovky kamionů. Navíc se v kraji plánují další tři menší zařízení. To už by nedávalo logiku a smysl. Je to komplikované, proto je to třeba na úrovni kraje ještě hodně řešit. Když jsme u tepla a energií, tak se musím přesunout k větrným elektrárnám. Na jihu Čech je to poslední dobou velké a živé téma a investoři mají velký zájem stavět třeba na Lipně. Co si o tom myslíte?Nechtěl bych tu ani jeden větrník. Na Slovensku nebo v Maďarsku jich je hodně, ale ty výsledky a výkon podle mě nejsou až tak zajímavé. Kudy bychom tedy měli postupovat k větší energetické soběstačnosti? Je budoucnost v jádru?I Temelín byl původně naplánovaný jako dvojnásobný, takže tam určitě prostor vidím. Stále více sílí fotovoltaika, kdy se solární panely velmi rychle rozrůstají na domech. Ale ve větrnících budoucnost nevidím. A co potom jaderné úložiště? V úvahách je i lokalita Janoch blízko Temelína.Tohle jsem zatím sledoval jen okrajově, a proto bych nerad zaujal nějaký postoj, než se s celou věcí odborněji seznámím. Ještě se vrátím k vašim billboardům. Přece jen tam bylo něco lokálního, a to že jste proti prodeji pivovaru Budějovického Budvaru. Ale přímo od ředitele vím, že to vůbec není aktuální téma a nikdy o tom s vládními politiky za dlouhé roky nejednal. Proč to tedy zmiňujete?Když se některé vládní političky vyjadřují ve smyslu, že stát tu není od toho, aby vařil pivo, tak ty obavy zkrátka máme. Budvar je ziskový a daří se mu, takže je obezřetnost namístě, když čas od času padají taková vyjádření. A kdyby náhodou stát nechtěl vařit pivo, ať Budvar převede na kraj. Myslím, že bychom si s tím rádi poradili. Sám jste zmínil, že každý chce vyhrát volby. Co byste udělal jako první, kdybyste se stal hejtmanem?Čekal jsem, kdy ta otázka přijde. Našel bych si kancelář, kam mám chodit. Ale vážně, je potřeba nejdříve sestavit koalici, najít shodu a kompromisy. Jinak bych se nejdříve zaměřil na stav silniční a dálniční sítě. A jak vnímáte koaliční potenciál SPD? Z některých ohlasů plyne, že se s vámi kolegové z ostatních uskupení nechtějí do takové spolupráce úplně hrnout.Musím říct, že jsem zatím žádná slova o odmítnutí ani nezaslechl, spíše naopak. Věřím, že potenciál máme. Myslím, že je důležité, aby také mě jako lídra nejdříve poznali jako člověka. Aby věděli, že se se mnou dá jednat. Není nutné říkat předem, s tebou já nepůjdu, zvlášť tady v jižních Čechách.",
        "category": "České Budějovice",
        "photos": 0,
        "date": "2024-09-16T16:17:00+02:00",
        "comments": 10
    },
    {
        "title": "Jsem specialista na kraj. Někoho možná šokuju, přiznává lídr starostů Cogan",
        "content": "Kdyby v krajských volbách kandidoval za poněkud konzervativnější uskupení než za liberální Starosty, zřejmě by dostal školení, jak si vytvořit obraz cílevědomého a neochvějně pevného muže. Rudolf Cogan však na sebe bez okolků prozradí, že krajská politika je pro něj stropem a že nehodlá šplhat výš. Uvědomuje si ale, že coby jednička Čtyřkoalice STAN, TOP09, HDK a LES se značným voličským potenciálem se stal vážným kandidátem na hejtmana. „Myslím, že sám jsem dostatečně šokujícím kandidátem. Možná přinejmenším neobvyklým,“ říká o sobě dosavadní náměstek hejtmana pro oblast financí. Odstřihli jste se od vítězné koalice s ODS a Východočechy z roku 2020. Už vás nebavila role toho druhého vzadu a chcete hrát dominantnější roli?Ano, je to jedna z možných interpretací. Mně se s Martinem Červíčkem vlastně spolupracuje dobře, ale nevadí mi, že jsem teď jedničkou. Je to tak, že uplynulé čtyři roky jsem musel trochu držet lajnu, kdežto teď budu samostatnější hráč. Je to tak. Bylo ono odstřižení Starostů na příkaz shora?Byl to víceméně normální vývoj. Možná byl ale problém, že se neudržela koalice a ještě se navíc přidali i lidovci. A to už bylo najednou něco jiného. Kdyby zůstala stará koalice, možná by se to po stranické linii ještě udrželo. Pak už to pro STAN nebylo tak komfortní. Lidovci však v koalici nepůsobí dojmem nějakého třecího kamene...Máte pravdu, to opravdu nejsou. My jsme chtěli zopakovat vítězství ve stejném formátu. Byl na to i konsensus, ale pak se to najednou začalo lišit a já jsem trochu ztratil tu pevnou půdu a musel přistoupit na to, že buď půjdeme sami, anebo v koalici trochu jiné. Můj argument zněl, že vítězná sestava se nemění. Ale ta vítězná sestava už nebyla možná, byla širší, možná i lepší, ale prostě jiná. Odhaduji, že značka STAN potřebuje být vidět před volbami do Poslanecké sněmovny v příštím roce, do kterých chce jít samostatně.V kraji úplně ne, ale z vládního hlediska každá strana kandiduje ráda sama, když má tu sílu. Opravdu chce být vidět. Na kraji nám ale určitě nikdo neříkal, že bychom nemohli být v jedné koalici s ODS. Bylo to naše rozhodnutí a vlastně i trochu proti mně, protože mně by nevadilo, kdyby vítězná koalice přežila na stejné platformě. Vy sám se příští rok do Sněmovny kandidovat nechystáte?Já jsem specialista na kraj. Vlastně jednoduchý člověk. (smích) Pro vás osobně tedy krajské volby žádnou generálkou ani testem nejsou. Ale pro Starosty to může být naopak.Já nikomu ambice brát nechci. Na kandidátce máme mladé třicátníky, kteří v krajských volbách mohou uspět. A když se svůj úspěch okamžitě budou snažit přetavit i v parlamentních volbách, mě to určitě urážet nebude. On to totiž stupínek výš je. Ale pro mě je konečná tady, na kraji. Zároveň jsem rád, že máme na kandidátce poslance i senátory. Nevadilo by mi, kdyby se ministr Martin Dvořák zároveň stal krajským zastupitelem. Bylo by skvělé, kdyby v Praze mohl reprodukovat naše problémy někdo další. Je pravda, že Martin Dvořák je na 49. místě kandidátky hodně viditelný.A je strašná škoda, že nebyl úplně poslední, padesátý, to je ten prestižní post. To je ale věcí dohody a tentokrát vyšlo poslední místo na topku. Poslední místo je kvalitní vstupenkou. (smích) Říkáte, že netoužíte po vyšším stupínku. Jenže jste lídr a tím se hlásíte o post hejtmana.To je jasné! Vím, do čeho jdu. Povolební koaliční spojenectví se Silnými lídry pro kraj v čele s ODS určitě nezavrhujete, přestože do voleb jdete bez nich. Už se nějaká jednání konala?Samozřejmě bychom chtěli vytvořit koalici na současné platformě, plus klidně s Hlasem samospráv, to by pro nás nebyl problém. Já jsem byl na městě zvyklý dávat dohromady velké koalice, nikoli ty s nejtěsnější většinou. Pro mě je přirozené, že rada by vlastně měla být jen takovým zmenšeným zastupitelstvem. Za mě to není problém. S jakým výsledkem byste byl ve volbách spokojen?Chtěl bych, abychom skončili třetí. Jenže kampaň vlastně teprve začíná a my můžeme i vyhrát. Před čtyřmi lety jsme také začínali možná i jako podceňovaní, a nakonec jsme volby vyhráli. Takových deset mandátů byste bral?Ale na vítězství jich bude potřeba 11 nebo 12. Principiálně chci vyhrát jako strana i jako jednotlivec. Reálně nám však předvolební průzkumy ukazují sedm až osm mandátů. V tento okamžik. Dva týdny před volbami je ale strašně dlouhá doba. Takže chystáte do závěru dravou kampaň?Nemáme tolik peněz a musíme se soustředit na ten pravý čas. Nemůžeme dělat kampaň celé prázdniny. Zároveň ale nejsme amatéři. Vsadíte na léčbu šokem jako některé jiné strany?To určitě ne, já sám jsem dostatečně šokujícím kandidátem. Možná přinejmenším neobvyklým. Tím, co dělám a jak se chovám. Já jsem asi jeden z mála, který dělá kraj vědecky, jsem vlastně správní vědec. Kde kandiduje člověk, který chce dělat jen kraj? Maximálně ještě Martin Půta (hejtman Libereckého kraje – pozn. red.) nebo Petra Pecková (hejtmanka Středočeského kraje – pozn. red.). Já jsem exekutivec. Umím psát právní normy, uživil bych se, ale to se nedělá ve Sněmovně, ale hlavně na ministerstvu spravedlnosti. Možná až budu starší a klidnější. Přijde mi to ale málo vzrušující, i když to umím. V krajské politice vzrušení nacházíte?Jasně! Já mám opravdu rád ten rychlý vývoj například po volbách, když se dává dohromady koalice. Už jste řekl, s kým byste do vlády šli. S kým naopak rozhodně spolupráci vylučujete?To máme jasné, Je to ANO, SPD a komunisté. To jsem dostal za úkol. To není vaše přesvědčení?To je dohoda koalice, ale zároveň přesvědčení vedení jednotlivých stran v naší koalici. I když... Možná by to tolik nevadilo, ale my v kraji jsme se takto vymezili a dodržíme to. Třeba by nebylo špatné mít v koalici nějakého tragéda. Nejhorší je člověk, který je hloupý, ale zároveň chce něco dělat. To je teprve tragédie. Vy jste se na kraji s takovými tragédy setkal?Přijde mi, že lidé v současném vedení mají rozum i svůj obzor a nemlátí do stolu. Já bych asi v Praze také příliš nepomohl. Mají podle vás tu povolební nespolupráci s hnutím ANO danou i Silní lídři pro kraj?Nevím a je mi to jedno. Považujete sám sebe za úspěšného náměstka hejtmana a současnou koalici za úspěšnou? Kdybych porovnal koalici v Královéhradeckém kraji s ostatními, jen málo jich bude tak progresivních. My se navzájem i sledujeme a soutěžíme spolu. Máme velmi silné stránky, které velmi dobře umíme, a jsme na špici. To je sice subjektivní hodnocení, ale já osobně se o to starám a porovnávám si to s jinými. Dobrá a v IT technologiích pokroková je například i Vysočina, i když udělala tu chybu, že si uložila skoro tři miliardy korun do zkrachovalé banky Sberbank. To je ale chybička, která ten dojem úplně zkazí. V jakých oblastech jste byli pokrokoví vy?V investování a čerpání dotací. My jsme tu opravdu schopní ty peníze nabrat a zároveň utratit. Něco jako průtokový ohřívač. Přitom ostatní kraje to tak zdaleka nemají. My si dlouho dopředu chystáme jednotlivé projekty, pak se najednou vypíší, ale my už je tam máme. V čem jste naopak mohli být lepší?Mými projekty jsou silnice a nemocnice. Proto bych si dokázal představit více peněz právě do silnic. Jaká největší výzva leží v dalším volebním období před Královéhradeckým krajem?Náchodská nemocnice a nový pavilon za dvě miliardy. Není takový problém to postavit, ale naprojektovat, aby to mělo budoucnost, provozní užitečnost a nákladovost. A do školství se další řez po slučování různých škol už nechystá?Na jednu stranu musíme vyjít vstříc poptávce a pak motivovat to, co kraj potřebuje, tedy například zdravotnictví. Já jsem letitý zastánce gymnázií. Podle mě má smysl, když se člověk třeba za dva měsíce dokáže naučit základy cizího jazyka. Zároveň jsem zastáncem koncentrace škol. Na co malé školy pro stovku lidí? Podle mě má smysl v 15 letech přijít na kampus do Trutnova, opustit rodiče, potkat se s lidmi z celého kraje a být celý týden na pořádné škole. Obrazně řečeno poznávat nové holky, ne jen ty z vesnice.",
        "category": "Hradec Králové",
        "photos": 5,
        "date": "2024-09-16T18:00:00+02:00",
        "comments": 1
    },
    {
        "title": "Kraj by měl mít rovný přístup ke všem koutům Vysočiny, říká lídr Starostů",
        "content": "„Náš program je o tom, že i když něco nějak funguje, tak to vždy může fungovat ještě lépe. Při spravování kraje bychom měli mít větší ambice a nároky, než na co jsme si tady zvykli,“ tvrdí Adam Joura. Co by měly krajské volby přinést Vysočině?Osobně jsem přesvědčený o tom, že Kraj Vysočina je spravovaný dobře, ale možná ne úplně rovnoměrně a stejně intenzivně nejsou podporovány všechny lokality, které by si to zasloužily. Takže to, co je pro mě osobně naprosto stěžejní, je rovný přístup hejtmanství vůči všem místům v kraji. A to také nabízíme. Lidé obvykle nepovažují krajské volby za kdovíjak důležité – ve srovnání třeba s těmi parlamentními, takže je jim skoro jedno, jaká strana kraj řídí. Čím jsou ale důležité pro vás?Důvodem, proč se pokouším ovlivňovat dění na Vysočině, je, že si uvědomuji to, co možná na většinu lidí až tolik nepůsobí, totiž že kraj je naprosto zásadním hráčem v některých klíčových tématech a oblastech, zejména v dopravě – spravuje silnice druhých a třetích tříd, kterých je přes čtyři a půl tisíce kilometrů, což velmi výrazně ovlivňuje život lidí na Vysočině. Kraj je také zřizovatelem a správcem středních škol, nemocnic... Takže to, že lidi neberou kraj jako „politickou“ organizaci, kterou by bylo potřeba nějak podrobně sledovat, ale jako servis a službu, je vlastně přirozené. Lidé nemají povinnost vědět, co všechno kraj dělá, ale je povinností kraje pracovat tak, aby se lidem v kraji žilo co nejlíp. I kdyby si toho ani neměli všimnout. Vysočina má pověst bramborářského kraje uprostřed republiky, kraje s krásnou přírodou a nějakými těmi památkami UNESCO... Jaká má kraj podle vás hlavní pozitiva a proč je dobré na Vysočině žít?Kdybych měl lidi odjinud lákat na Vysočinu – a já bych samozřejmě chtěl, aby se lidé na Vysočinu stěhovali, aby tu žili – tak to bude určitě kvůli zdravému životnímu prostředí a nízké kriminalitě. Velkým potenciálem kraje je jeho poloha v srdci republiky. Podle mě je výhoda i v tom, že zde není nějaké extrémně silné centrum – jsou zde přibližně stejně velká sídla. Jihlava je největší, ale zase ne několikanásobně než další velká města. Je zde tedy potenciál rozvíjet se tak nějak rovnoměrně a je tu velká příležitost k vzájemně výhodné spolupráci. Starostové pro Vysočinu se teď čtyři roky podíleli na vedení kraje, mají tedy nějakou zodpovědnost. Vy jste hned na úvod řekl, že je kraj spravovaný dobře. Co se tedy podle vás týmu pod vedením hejtmana Schreka povedlo a kde jsou naopak ještě rezervy, na kterých je potřeba zapracovat?Starostové pro Vysočinu jsou součástí koalice – máme šest zastupitelů a dva radní. Nepřipadá mi tedy vhodné nějak moc vedení kraje kritizovat. A vlastně to ani tak necítím. Myslím si, že koalice pracovala celé to období dobře, což ovšem neznamená, že se některé věci nedají prostě udělat ještě lépe. Nejvíc pochopitelně vnímám práci našich radních. I tím, že jsme vedle dopravy hodně zaměření na ochranu přírody, tak nás třeba hodně zajímá práce radního Pavla Hájka, který má na starosti oblast životního prostředí. A ten v této oblasti opravdu odvedl kus práce, ať už v zalesňování po kůrovci, péči o zadržování vody v krajině, v oblasti výstavby čističek odpadních vod, vodovodů a kanalizací, podpoře regionálních zemědělců, nebo třeba projektu, jak dostat lokální potraviny do škol. Co plánujete v dopravě? A budou na to peníze?Především nestačí jen opravovat. My chceme silnice v kraji rovnat, rozšiřovat. Co na tom, že je to složitá práce. Je potřeba začít, aby se to nějak pohnulo kupředu. Protože jsme krajem malých obcí, historicky malých zemědělců, tak se zde silnice budovaly hlavně na hranicích políček. Nejsou tu tudíž geomorfologické důvody pro to, že by silnice měly vypadat tak, jak vypadají – klikatící se jako had. Chceme tedy začít s rovnáním a určitě bychom začali u páteřní silniční sítě Kraje Vysočina, jež si žádá revizi. Podle priorit bychom pak postupně rozšiřovali a homogenizovali jednotlivé silnice. Zdrojem budou i prostředky, které se konečně uvolnily ze Sberbank. Ale samozřejmě má kraj nějaké rozpočtové rezervy, takže si myslím, že náš plán je realistický a uskutečnitelný. Velkým tématem jsou i Dukovany – Korejci budou stavět dva nové bloky jaderné elektrárny... Jakou roli by kraj měl hrát zde?Já mám tu výhodu, že z toho regionu pocházím, takže tohle vnímám a zažívám doslova na vlastní kůži. Je potřeba velmi silně apelovat na stát, aby negativní dopady stavby nemuseli sanovat místní, ani kraj jako takový. Prostě je to celostátní investice, tak je potřeba finanční zdroje hledat ve státním rozpočtu. A není to jen o návozových trasách pro nadrozměrné komponenty. Ty naopak kraji mohou pomoci s projekty, které se roky nehýbaly. Ale ono to bude i o pohybu velkého množství lidí, kteří budou na Dukovanech pracovat. A kraj na to musí být připraven. Už je hotový nějaký plán ubytovacích kapacit pro ty tisícovky dělníků a podobně?Ministerstvo pro místní rozvoj ve spolupráci s Krajem Vysočina a Jihomoravským krajem nechalo zpracovat socioekonomickou studii, která by měla poměrně přesně určit počty chybějících bytů, míst ve školách, ve školkách a na základě toho by mělo dojít k nějakým opatřením. Nicméně lidé z regionu mají relativně dobrý odhad na to, co chybí, co je potřeba, a tak už nyní je jim jasné, že se budou muset vyrovnávat s nejrůznějšími změnami. Ano, socioekonomická studie je fajn, ale města a obce v okolí Dukovan na tom, co bude, pracují už nějaký čas i bez této studie, za což je jim potřeba poděkovat. Velmi diskutovaným problémem je i otázka nedostatku lékařů. Na některá vyšetření v nemocnici čeká člověk dlouhé týdny, ne-li měsíce. Máte nějaký účinný a rychlý recept na zlepšení stavu v oblasti zdravotnictví?Zaprvé, správa krajských nemocnic na Vysočině je za nás v pořádku, a to i v rámci nějakých rozpočtových možností… Že vám skáču do řeči: ale byl tu ten případ, kdy v únoru soud poslal do vazby ředitele jihlavské nemocnice...Šlo o osobní pochybení, uvidíme, jak to dopadne, vyšetřování ještě neskončilo. Kraj se k tomu podle mě postavil čelem, ředitele odvolal a teď se čeká, jak to dopadne. V případě, že se ukáže, že ke spáchání žádného trestného činu nedošlo, měl by mít odvolaný ředitel možnost se o tu funkci znovu ucházet. Takže zpět k tomu nedostatku lékařů...To je opravdu problém. Na Vysočině je největší nedostatek stomatologů a pediatrů, ale už začínají chybět i oční lékaři a praktici, protože jich hodně odchází do důchodu. Navíc je tu specifický problém – dříve zubař obsloužil více pacientů, dnes se hodně dbá na prevenci, a tak zubaři mají pacientů výrazně méně. Je to trochu paradox: i když je teď zubařů asi nejvíc v historii, je jich vlastně o hodně méně, než by bylo potřeba. Mně by se kromě jiného líbilo podpořit rozvoj Vysoké školy polytechnické v Jihlavě, aby produkovala více specialistů a odborníků – ale to není zrovna nízko visící ovoce, zahrnovalo by to dlouhodobé plány... Je tu i možnost, že by lékaři studovali na vysoké škole v krajském městě a z Nemocnice Jihlava by byla nemocnice fakultní. Tahle myšlenka většinou vzbuzuje smích, ale mám za to, že je potřeba mít zde jakýsi přesah a vizi i do dalších volebních období. A co školství? Každé větší město má nějaké to své gymnázium, ale nejsou řemeslníci, je málo učňů...Školství v kraji je hodně ovlivňované celostátní politikou. Teď se hodně kladl důraz na univerzální vzdělávání, ale je nutné se zaměřit na prolnutí trhu a toho odborného vzdělávání. Někde už funguje personalistika firem, které si vychovávají, sponzorují studenta, učně... Ona je to rána, když skončíte školu a v místě, kde žijete, nemůžete najít práci. Takže určitě dává smysl intenzivní spolupráce škol se soukromým sektorem. Apeloval bych na to, aby složení například učňovských oborů odpovídalo poptávce v regionu s výhledem řekněme na dvacet let. S tím třeba souvisí – s ohledem na Dukovany – výrazné posílení energetických oborů na Třebíčsku. S jakým výsledkem v krajských volbách byste byli spokojeni?Naším hlavním cílem je být nejsilnější ze stran, které budou sestavovat koalici. To znamená, že chceme získat post hejtmana – jednoduše proto, že tak bychom získali největší příležitost prosadit co nejvíce z našeho programu. A kdybych to měl nějak kvantifikovat... Vítěz posledních voleb na Vysočině měl deset mandátů. Tak takový výsledek by se nám líbil. Nemáte ale obavu, jestli přece jen volič nebude chtít potrestat strany, jež patří k ne příliš populární Fialově vládě, jejíž součástí jsou i Starostové neboli STAN?Když budu mluvit za sebe, tak já jsem vzešel z komunálu. Nemám žádné celostátní ambice. Zachovávám si určitou nezávislost. A přiznávám, že to, co se děje na vládní či parlamentní úrovni, moc neřeším. Mojí osobní misí je mluvit spíše v pozitivním duchu. Myslím si, že to, co se šíří ve společnosti, taková ta, havlovsky řečeno, blbá nálada, je do jisté míry i projekt některých lidí, kteří z toho mají prospěch. A já nechci, aby lidé měli blbou náladu. Vaší matkou je eurokomisařka Věra Jourová. Vy ji nikde moc nezmiňujete. Inspiruje vás něčím, nebo chcete jít úplně jinou cestou? Ostatně sám říkáte, že nemáte vysoké politické ambice...Já jsem hrdý na to, co máma dokázala a kam to dotáhla. Vždycky mě vedla k tomu, abych přijímal odpovědnost za svá rozhodnutí a že člověk nemá myslet jen na sebe a na to, co roste na jeho vlastní zahrádce. Nicméně jdu vždy vlastní cestou.",
        "category": "Jihlava",
        "photos": 5,
        "date": "2024-09-16T16:30:00+02:00",
        "comments": 0
    },
    {
        "title": "Někteří voliči dostali nekompletní sady lístků. Asi vadná šarže, míní kraj",
        "content": "„Že byla v Karlovarském kraji část obálek s volebními lístky distribuována bez naší kandidátky, považujeme za zcela nepřijatelné a skandální,“ konstatoval Dalibor Blažek, lídr hnutí Místní. Z pohledu rovné soutěže politických stran je podle něho takový postup jednoznačně diskriminující a hnutí znevýhodňuje. „Minimálně část voličů v Karlovarském kraji kvůli tomu nemá možnost se seznámit s kandidátkou hnutí za stejných podmínek, jako je tomu u ostatních stran a hnutí,“ upozornil. Blažek se prý za třicet let své politické kariéry s něčím takovým dosud nesetkal a považuje to za zcela zásadní narušení volební soutěže. Podle něho je přitom běžné, že lidé dostanou všechny kandidátní listiny, a mají tak s předstihem čas na to, aby si vyhodnotili, jaké osobnosti za jednotlivé subjekty kandidují, a uvážlivě mohli rozhodnout, komu dají svůj hlas. „Nám však je tato možnost upřena, protože část voličů obdrží naši kandidátku až ve volební místnosti. Budou tak nepřímo nuceni se rozhodovat intuitivně na místě poté, co obdrží neočekávaně další volební lístky. Což mi přijde jednoznačně nefér jak vůči našemu hnutí a jeho kandidátům, tak vůči voličům,“ neskrýval své rozčarování Blažek. Informace o chybách v sadách hlasovacích lístků už krajský úřad rozeslal na jednotlivé radnice s výzvou k pomoci s řešením. „Krajský úřad Karlovarského kraje obdržel avíza o tom, že se v některých sadách hlasovacích lístků doručených voličům vyskytla chyba spočívající v chybějících hlasovacích lístcích volebních stran s čísly: 74, 75, 76, 85, 89 a 91. Některé jiné lístky jsou v sadách zřejmě dvakrát. Může se jednat o vadnou šarži,“ uvedl Pavel Lehocký z legislativního a právního odboru krajského úřadu. Podle rozpisu se tedy jedná o lístky subjektů Místní hnutí nezávislých za harmonický rozvoj obcí a měst, Komunistická strana Čech a Moravy, Švýcarská demokracie, Občanská demokratická strana, Vize pro Karlovarský kraj a Volba pro kraj. O problému s nekompletními sadami se zástupci krajského úřadu dozvěděli v pondělí. „Dnes ráno mi přišla informace z radnice v Chebu a hned poté se někdo obrátil i na hejtmana,“ upřesnil Lehocký, jak se kraj o situaci dozvěděl. „Půjde nicméně o jednotky případů, zřejmě šlo o chybu tiskárny, respektive tiskového stroje, který pravděpodobně sady nesprávně zkompletoval,“ domnívá se Lehocký. O problému s chybějícími lístky už se dozvěděl také lídr kandidátky Vize pro Karlovarský kraj Vít Hromádko. „Hned jsem zkontroloval obálku doma v Hájku, tady jsou ale volební lístky všech stran,“ uvedl. Chybějící lístek ale podle něj může být problémem. „Hlavně pro voliče, kteří se na volby připravují doma, pečlivě si prolistují a prostudují lístky a vyberou si ten svůj. Pokud tam některý volební lístek chybí, nemusí si toho všimnout, a to může ovlivnit jejich rozhodnutí,“ zdůraznil Vít Hromádko.",
        "category": "Karlovy Vary",
        "photos": 3,
        "date": "2024-09-16T16:41:00+02:00",
        "comments": 0
    },
    {
        "title": "Funkce hejtmana nemá být jen nějaký vedlejšák, říká Půta a věří ve vítězství",
        "content": "„Věřím tomu, že volby vyhrajeme, a že přijdou volit lidé, kteří vědí, že se rozhoduje o kraji. A ne o imigrační krizi nebo vztazích v parlamentu a ve vládě,“ říká v rozhovoru, který vznikl ještě před povodněmi a jehož termín byl vybrán dlouho dopředu bez ohledu na soudní jednání, které mělo dnes začít, ale bylo odloženo na říjen. Dnes vám začíná soud v korupční kauze. Do voleb přitom zbývá pár dní. Vy jste už v minulosti naznačil, že termín soudu není náhoda. Pořád si to myslíte? A proč?Nechci to hodnotit. Ať si to vyhodnotí každý sám. Jsem ale rád, že po roce a čtvrt, kdy se nic nedělo a nebylo nařízeno žádné jednání, tak jednání proběhne. Třeba se konečně dočkáme rozsudku, který bude osvobozující. U vás byla policie i kvůli korupční kauze na liberecké radnici. Jak to s vámi souviselo? Figurujete v této kauze?Policii jsem odevzdal telefon a počítač, oni si z toho stáhli, co chtěli, a od té doby jsem s nimi nebyl v žádném kontaktu. Není to poprvé, co se policie na něco dotazovala na kraji. V roce 2018 si odtud odnášela dokumenty, které se týkaly ČSAD Liberec, a po pěti letech jsme dostali informaci, že věc byla odložena. Takže jsem v klidu. V čele kraje už působíte dvanáct let. Někteří vaši oponenti tvrdí, že vy jako hejtman i Starostové pro Liberecký kraj jste se už vyčerpali a nemáte co nabídnout. Souhlasíte s tímto názorem?To si určitě nemyslím. Jsem zvyklý pro kraj pracovat každý den, od rána do večera, a budu to tak dělat i další čtyři roky. A pevně věřím, že všichni, kdo mají odvahu mít na plakátě napsáno kandidát na hejtmana, to budou dělat úplně stejně a nebude to pro ně nějaký vedlejšák k funkci v Praze. Před časem jste prohlásil, že už znovu kandidovat nebudete. Nakonec ale potřetí obhajujete. Co se změnilo?Poslední volební období bylo úplně jiné, než jsme si na začátku plánovali. Skoro rok jsme věnovali řešení dopadu covidu, pak tu byla energetická krize, která vyšponovala ceny energií, a nakonec i uprchlická krize. Spousta projektů, o kterých jsem si myslel, že budou hotové, je ve stadiu před spuštěním nebo se staví. Jiné potřebují energii k prosazení. Nakonec to nebylo jenom moje rozhodnutí, ale spousty lidí. Kdybych necítil podporu od svých kolegů, tak bych do toho nešel. Když je člověk na této pozici sám, nic nezařídí. Nestává se ze Starostů strana jednoho muže?To se určitě nestává. Myslím, že máme ve vedení a ve svých řadách spoustu silných osobností. Sám mám několik tipů na budoucí skvělé hejtmany z našich řad. Ale jmenovat nebudu, polibky smrti se v politice dělat určitě nemají. (smích) Pojďme na konkrétní činy. Co byste řekl, že se vám za poslední roky povedlo?Překvapivě neřeknu žádnou stavbu, i když jich je hodně. Jestli se něco daří, tak je to spolupráce se všemi, kteří o to stojí – s obcemi, neziskovkami, univerzitou, firmami. Tam, kde je potřeba něco podpořit, to děláme. Kde je potřeba pomáhat, tam pomáháme. Kde není potřeba nic, tam nepřekážíme. Ale mám samozřejmě radost z investic a modernizace škol, stavby pavilonu CUM v Liberci nebo že jsme měli odvahu změnit odbavovací systém v IDOLu. Co naopak neúspěchy? Hojně kritizována bývá infrastruktura. Podle někoho je v odlehlejších částech kraje nedostatečná, někde je špatná koordinace uzavírek…Na infrastrukturu dáváme rekordní částky, což dlouhodobě vylepšuje stav silnic. Zároveň není možné, aby se kraj staral jenom o silnice. S plánováním uzavírek ale spokojený nejsem ani já. O nich ale nerozhoduje jenom kraj, ale i jednotlivé silniční úřady. A ta koordinace bývá někdy složitá. Zmiňme například Oldřichov a Mníšek. Když obce dostanou peníze na chodníky a musí je v určitém roce utratit, tak jim nemůžete říct, ať počkají. Ale dá se obecně říct, že by koordinace mohla být lepší. Kritizována bývá i zdravotní péče. Ať už nedostatek zubařů nebo dlouhá doba čekání na některé operace. Máte recept na to, jak zlepšit zdravotnictví?Trochu se bojím, že ten recept neleží na kraji. Snažíme se podporovat obce v tom, co dělají, což je trochu zoufalý souboj čítající opravování ordinací a nabízení co nejlepších podmínek praktikům, zubařům a pediatrům. Rozhodnutí a odpovědnost je ale na zdravotních pojišťovnách, které vybírají od každého zaměstnance každý měsíc část z hrubé mzdy a také dostávají od státu na pojištěnce peníze. Jenom v Libereckém kraji mají ročně na to, aby zajišťovaly zdravotní péči, zhruba dvakrát tolik peněz, kolik je v celém krajském rozpočtu. Je evidentní, že to kraj nemůže celé financovat ze svého. Kraj sužuje i polský důl Turów. Bývá vám vyčítáno, že jste se nechali uchlácholit dohodou s Polskem. Je to dostatečné?Já jsem s dohodou spokojený. Peníze (45 milionů eur, z toho 35 milionů pro kraj, pozn. red.) jsou pro mě až to poslední. Historicky poprvé máme k dispozici pravidelné měření všech parametrů životního prostředí – hluk, stav pozemních vod, případné poklesy terénu… Ty kdyby překračovaly české limity, tak můžeme silně tlačit na Polsko, že porušuje něco, k čemu se zavázalo. To jsme nikdy před tou dohodou neměli. Proč kraj stále nemá přímé vlakové spojení do Prahy?Za poslední čtyři roky jsme to téma výrazně posunuli. Centrální komise ministerstva dopravy schválila studii, jako kraj měníme zásady územního rozvoje a také strategie dopravy České republiky má spojení Liberec–Praha tuším na třetím místě mezi prioritami. Kraj rozjel i několik dalších projektů, které jsou pro řadu lidí diskutabilní – koupě Ještědu, stavba parkovacího domu a náplavky, Central Station...Lidé by měli mít možnost přesednout z regionálních vlaků a autobusů na libereckou MHD a zároveň vlak do Prahy a sousedních regionů. O fungování parkovacího domu rozhoduje to, že je každodenně plný. Náplavka se už také začíná stavět. Myslím, že je logické, aby okolí veřejných institucí mělo laťku veřejného prostoru zvyšovat než snižovat. A nákup Ještědu – můžeme si říct, že Ještěd kupovat nebudeme, ale musíme si pak připustit, že Ještěd už bude sloužit jenom jako vysílač, protože České radiokomunikace jsou firma, která záchranu národní kulturní památky dlouhodobě nebude platit. Kraj nebo město jsou jediné instituce, které jsou schopné sehnat nějaké dotace či příspěvky ze státního rozpočtu. Jaké máte letos ambice?Věřím tomu, že volby vyhrajeme, a že přijdou volit lidé, kteří vědí, že se rozhoduje o kraji. A ne o imigrační krizi nebo vztazích v parlamentu a ve vládě. Myslím, že největším soupeřem bude ANO. A jsem rád, že KDU-ČSL a TOP 09 kandidují v rámci Spolu, protože dvakrát po sobě jejich hlasy ve volbách propadly. Pokud uspějete, jak byste si představoval ideální koalici?Jsem připravený jednat o plnění priorit pro kraj s úplně všemi stranami. Ale nejradši bych pokračoval v koalici, která je teď. O tom ale rozhodnou až voliči.",
        "category": "Liberec",
        "photos": 12,
        "date": "2024-09-16T16:33:00+02:00",
        "comments": 1
    },
    {
        "title": "Ruply mu nervy, když na něj ječela, tvrdí obžaloba. Manžel vraždu popřel",
        "content": "Obžalovaný Lubor Gadžor se v přípravném řízení přiznal, dnes však u soudu vypověděl, že byl ve špatném psychickém stavu a jak uvedl „improvizoval“ pod policejním nátlakem. Nyní rezolutně tvrdí, že svou ženu nezavraždil. Podle obžaloby odjel Gadžor se svou manželkou asi kilometr do lesa za Havlíčkův Brod, kde si chtěli vyjasnit, jak to bude s jejich manželstvím do budoucna. Jejich soužití totiž mělo vážné trhliny. Děti byly v ústavní péči, takže se shodli na tom, že udělají všechno pro to, aby se vrátily domů. V tomto duchu se také nesla jejich rozprava v lese, kam chodívali na houby a kde to oba dobře znali. Jenže pak se vyostřila v konflikt a když žena začala na muže křičet, ten nevydržel její neustálý jekot a doposud neupřesněným škrtidlem ji uškrtil. To ale dnes Gadžor u soudu odmítl. Přiznal, že si od otce půjčil auto a po dohodě s manželkou vyjeli za město, kde si beze svědků chtěli ujasnit, zda bude jejich manželství pokračovat. Při procházce dal dle své výpovědi na výběr: buď zachrání manželství, žena se vzdá drogových kumpánů a užívání drog, nebo přijde rozchod a muž zažádá o svěření dětí do své péče. „Nechtěl jsem ženu, která si píchá pervitin,“ řekl před soudem. Pak podrobně a emotivně líčil, že se žena nestarala o děti a několikrát hrozila sebevraždou. „Proč bych ubližoval někomu, koho jsem zachraňoval? Ale za to, co se stalo můžu, nechal jsem ji tam,“ řekl Gadžor. Poté, co dal manželce na výběr, zda drogy, nebo rodina, nechal ji podle svých slov v lesíku a odjel. „Když řekla, že si chce občas pervitin dát, řekl jsem, ať si procházkou vyčistí hlavu a buď ať si přijde domů pro věci, nebo skončí s feťákama a vymaže si je z přátel,“ vypověděl Gadžor. Jenže obžaloba mu klade za vinu, že poté, co manželku uškrtil, rozepnul jí kalhoty, které jí i s kalhotkami stáhl pod kolena, roztáhl jí nohy a zanechal ji mrtvou ležet na zádech u cesty na okraji lesa. Na místě ponechal i veškeré její osobní věci, včetně platební karty a řetízků na krku, poté z místa činu odjel. To ale nyní obžalovaný rezolutně odmítá. Rozsudek zatím v případu nepadl, hlavní líčení bude pokračovat výpověďmi svědků v úterý.",
        "category": "Pardubice",
        "photos": 2,
        "date": "2024-09-16T15:24:00+02:00",
        "comments": 2
    },
    {
        "title": "Partner ženy zemřelé po domácím porodu žádá o peníze, lidé mu přejí smrt",
        "content": "Marian P. v příspěvku na sociální síti vysvětluje, že se dostal do složité situace poté, co se mu narodila dcera a jeho partnerka Linda zemřela. „Evelínka je zdravá a je v porodnici. Jedinou překážkou k tomu, aby nám ji dali domů, je finanční situace. Nemám téměř žádné peníze a když budu pro OSPOD neschopen finančně zajistit veškerou péči pro dcerku, půjde do pěstounské péče. Nemohu dopustit, aby Evelínka ztratila oba rodiče. Věřím ve vás lidé, že ve svém srdci najdete lásku a nebudete lhostejní k malé Evelínce,“ zveřejnil v neděli prosbu. Za miminkem jezdí do porodnice, jak dokládá video, na kterém krmí dceru z lahve. Ahoj lidé, obracím se na vás s prosbou o pomoc. Dostal jsem se do složité situace. Narodila se nám v neděli holčička Evelínka, po porodu zemřela moje partnerka Linda. Evelínka je od chvíle, kdy se narodila úplně zdravá, ale je v porodnici a jediné co teď je překážkou k tomu, aby nám ji dali domů, je finanční situace. Nemám téměř žádné peníze a když budu pro OSPOD neschopen finančně zajistit veškerou péči pro dcerku, půjde do pěstounské péče. Moc váš prosím o pomoc, protože ne...mohu dopustit, aby Evelínka ztratila oba rodiče. Pokud ucítíte pomoci nám, ozvěte se prosím. Nejsem trvale na telefonu, protože jezdím za Evelínkou do porodnice, ale ozvu se zpět, jak jen to bude možné. Věřím ve vás lidé, že ve svém srdci najdete lásku a nebudete lhostejní k malé Evelínce. Lidskost se projevuje skrze skutky a bez skutků my lidé nejsme lidmi. Pokud můžete sdílet, příspěvek je veřejný. Děkuji vám Videozáznam z návštěvy Mariana P. v porodnici zveřejnil na sociální síti zakladatel sekty Cesta světla či Život v srdci Lukáš Stančík. Sídlo duchovního centra Ohnivý pták je právě v Plasích, kde Marian s partnerkou Lindou doposud žili. Bůh Stančík, jak si říká, dnes na dalším videu řekl, že lidé poslali otci Evelínky finanční obnos. „Abychom mohli být spolu, s Evelínkou, poslali jste nám šest tisíc korun. Tak jenom abyste věděli, jak funguje naše společnost,“ zlobí se kvůli vlažné reakci veřejnosti. Zároveň dodal, že když už peníze nikdo neposílá, mohl by mu někdo alespoň věnovat mobil, díky kterému by mohli z Plas nonstop živě vysílat, co se v domě a v obytném domě, kde Stančík žije, děje. „Abyste viděli, že nejsme žádná násilnická sekta,“ žádá Stančík. Na žádost o finanční pomoc zareagovaly desítky lidí, většinou se ale Marian P. dočkal negativních reakcí. Komentáře od 305 lidí nakonec smazal a dotyčné si na sociální síti zablokoval. V umírněnějších příspěvcích pisatelé například reagovali na jeho slova: „Nejsme tady přeci jenom proto, abychom byli otroci společnosti a kapitalisticky chodili do práce! O tom přece život není.“ „Rozhodl jste se nebýt otrokem společnosti, takže se divím, že teď od společnosti něco očekáváte,“ vysvětluje svůj postoj jedna z pisatelek. Jiní muže viní ze smrti partnerky, přejí mu smrt, vězení, odebrání dítěte či by ho nejraději sami zmlátili. Napsali mu také, že je „nemakačenko“, odmítá systém, žije v sektě a svoji partnerku mlátil. Proti nařčení se ostře ohradil. „V žádné sektě nežiji a nikdy jsem nežil. Žijeme v domě s přáteli, ale sektou nejsme, ale to bohužel dokáže pochopit málokdo. Jak mám jít pracovat s týdenním miminkem? Pracoval jsem celý život, nepracuji jen posledních 9 měsíců. Děkuji, že jste ukázali, jak na tom my lidé opravdu jsme,“ zaznělo v reakci na nenávistné komentáře. Stančík již dříve vysvětloval, proč žena po porodu zemřela. „Vypnula ji Bába šedivá, na tom se s ní Linda domluvila. Ale zároveň je to medicínsky postavené na tom, že je to mozková mrtvice. Koho byste tedy chtěli vinit z toho, že se tady stalo něco špatně? Nechceme se z toho vykroutit, ale tady vše proběhlo v pořádku. Akorát Linda si sama v místnosti v rozhovoru s Bábou šedivou řekla, že pokud Bába šedivá chce dítě, ať si raději vezme ji a dítě nechá žít,“ prohlásil Stančík. S tím souhlasí i Marian. Bába šedivá je podle Stančíka v každé ženě a je třeba ji dostat ven. Například tím, že ženu zmlátí. Ve svých videích sprostě nadává na všechno a všechny. Lidem přeje, aby dostali rakovinu, všichni zemřeli včetně dětí. Převléká se za šaška a považuje se za boha. Členové sekty nepracují a odmítají být součástí sociálního systému. Jak už dříve Stančík řekl, žijí z peněz, které mají a s nimi zaplatí jen to nejnutnější, třeba útratu za mobil. Díky oproštění od povinností, například chodit do práce, pak mohou rozvíjet svoji vizi žít láskou v srdci a učí se žít svobodně. Stančík se netají tím, že do práce nechodí a nemá kde bydlet. Dvaačtyřicetiletá Linda porodila v sídle sekty v neděli večer v 11 hodin. Na hodinovém videu, které vzniklo těsně po porodu, byla šťastná a na prsou držela čerstvě narozenou holčičku. V pondělí ráno ale zkolabovala a záchranná služba ji musela oživovat. Stále byla s miminkem spojena pupeční šňůrou. O pár dní později prodělala mozkovou smrt a lékaři ji následně odpojili od přístrojů. Případ řeší kriminalisté pro podezření z ublížení na zdraví z nedbalosti. Nikoho zatím neobvinili.",
        "category": "Plzeň",
        "photos": 5,
        "date": "2024-09-10T16:28:09",
        "comments": 37
    },
    {
        "title": "Novým primátorem Chomutova je Petrilák. Nahradí obviněného Hrabáče",
        "content": "Čtyřiašedesátiletý právník Petrilák byl od prosince loňského roku druhým náměstkem primátora. Nahradil tehdy Davida Dindu (Nový Sever), který rezignoval, protože byl prošetřován policií. Jeho trestní stíhání státní zástupce později zastavil. Milan Petrilák byl jediným kandidátem na primátora. „Chtěl bych pokračovat v započatých projektech, které jsou smysluplné. Jsem otevřený všem k jednání bez rozdílu zda jde o koaliční či opoziční zastupitele. Chci být k vám více otevřený,“ uvedl směrem k zastupitelům. Podle něj je také potřeba napravit reputaci vedení města, kterou poškodila kriminální kauza bývalého primátora Marka Hrabáče. Petrilák také avizoval, že chce udělat externí audity v zooparku a v dalších městských organizacích. Pro zvolení Petriláka primátorem hlasovalo 26 zastupitelů z 33 všech přítomných zastupitelů. „Mám z toho trošku husinu, protože tuším do čeho vstupuju. Vzal jsem ten úděl nejenom na sebe, ale za celou koalici,“ uvedl po hlasování Petrilák. Druhým náměstkem primátora zastupitelé zvolili Pavla Tůmu (ANO). Ve funkci nahradil právě Petriláka. Do gesce primátora mimo jiné patří ekonomické záležitosti a investice města, audit, životní prostředí, je také pověř řízením městské policie. Nově zvolený druhý náměstek bude mít starosti mimo jiné odbor majetku, příspěvkové organizace chomutovský zoopark a Kulturu a sport. Prvním náměstkem zůstal Milan Märc z Nového severu. Hrabáče a další dva obviněné, šéfa stavební firmy Rocknet Ladislava Šmucra a někdejšího ředitele Správy a údržby silnic Ústeckého kraje, v srpnu soud poslal do vazby, aby nemohli mařit probíhající vyšetřování. Hrabáč zůstává nadále chomutovským zastupitelem, mandátu se nevzdal. Nedávno se ale vzdal postu krajského zastupitele. Zastupitelé v pondělí řešili ředitele městské policie Tomáše Doudu, který je také v kauze obviněným. Zastupitelé ho neodvolali. Doudu přišli podpořit jeho podřízení. O odvolání Doudy, kterého policisté stíhají s dalšími více než deseti lidmi v kauze machinací s veřejnými zakázkami, hlasovali chomutovští politici už podruhé, poprvé to bylo na začátku září. Ani tehdy ho zastupitelé neodvolali. Podle radního Martina Bociana (Nový Sever) by mělo město s odvoláním Doudy počkat do verdiktu soudu. Na odvolání Doudy trvají opoziční zastupitelé z SPD. „Je neúnosné, aby v čele městské policie byl trestně stíhaný člověk,“ uvedl zastupitel Ladislav Kosán. RoDoudu přišli na zastupitelstvo podpořit zaměstnanci městské policie. „Tomáš Douda posunul městskou policie na vysokou úroveň,“ uvedl jeden ze strážníků s tím, že současné vedení strážníků je zárukou personální stability. Doudu kriminalisté obvinili v srpnu z přečinu zneužití pravomoci úřední osoby. Za to mu hrozí až pět let vězení. Spolu s ním kriminalisté obvinili dalších 14 lidí a pět firem kvůli machinacím s veřejnými zakázkami. Mezi obviněnými je z Chomutova také Věra Fryčová, která donedávna šéfovala tamnímu zooparku. Po obvinění ji radní odvolali.",
        "category": "Ústí nad Labem",
        "photos": 7,
        "date": "2024-09-16T19:58:00+02:00",
        "comments": 0
    },
    {
        "title": "Zažili nepopsatelnou spoušť. Teď lidé v Hradišti věří, že se jim voda vyhne",
        "content": "Lenka Krejčová stojí v pondělí dopoledne u řeky Moravy v Uherském Hradišti. Hnědá a špinavá voda se žene korytem toku rychlostí, která nevěstí nic dobrého. U lidí z místní části Štěpnice budí smutné vzpomínky na červenec 1997. „Tehdy nás ráno evakuovali vrtulníkem, dotklo se to celých Štěpnic. A když jsme se pak po povodních vrátili domů, viděli jsme ve sklepech a přízemí nepopsatelnou spoušť. Bahno bylo úplně všude,“ líčí Krejčová a zadívá se na protipovodňové hráze a valy stojící u Moravy. Od její hladiny naštěstí pořád mají značný odstup. „Kdyby tady nebyla ta hráz, jsme zalití vodou. O kus dál je splav, který teď není vůbec vidět. Vody je strašně moc,“ je přesvědčená. Stejně to vidí důchodkyně Hana, která u řeky venčí pejska. „Vody je teď snad ještě víc než v roce 1997, tehdy se přitom ještě prorvala hráz,“ vzpomíná. „Pořád z toho nemám dobrý pocit. Když se dívám na zprávy ze severní Moravy, ožívají mi vzpomínky na vodu a evakuace,“ neskrývá Hana. O několik desítek metrů dál u místní čističky odpadních vod teď dobrovolní hasiči čerpají vodu ze zmíněného potoka Stará Olšava, jemuž místní neřeknou jinak než Olšávka a který obepíná místní nemocnici a sídliště. Do práce se pustili v neděli ráno a od té chvíle pracují nonstop. „Jsou to borci. Včera u nás byli na teplé jídlo,“ usmívá se Krejčová, která pracuje v jen kousek vzdálené restauraci Masaro. Místní obyvatelka Eva Trojanová zase hasičům celou noc pekla buchty a vařila kávu. „Potěšilo nás to a moc děkujeme za podporu. Jedeme ve směnách, vždycky je tady osm lidí a chlapi se střídají, aby se mohli i trochu vyspat,“ popisuje Dalibor Slavík, zástupce velitele Sboru dobrovolných hasičů Uherské Hradiště. Pytle s pískem začali chystat už ve čtvrtek dopoledne, aby se mohly rozvážet po Hradišti a okolí. „Šly hlavně do okolí nemocnice nebo Uherského Brodu, kde je potřebovali kvůli vylité řece. Od soboty jsme kromě toho stavěli protipovodňové hráze,“ říká Slavík a ohlíží se za sebe na hučící řeku. „Uvidíme, co přijde ze severu. Morava je teď na třetím stupni, ale nestoupá. Akorát hladina Olšávky hrozila, že se vylije a zalije nemocnici,“ připomíná fakt, že nedaleko stojí Uherskohradišťská nemocnice, kterou museli v roce 1997 evakuovat. I nyní se o tom uvažovalo, ale nakonec pacienti zůstali uvnitř. Pouze byli propuštěni neakutní pacienti a platí zákaz návštěv. „Nemocnice funguje bez omezení. Žádáme však všechny příchozí, aby sem vstupovali pouze v akutních případech a minimalizovali svůj pohyb v areálu,“ vzkázal šéf nemocnice Petr Sládek. Právě Štěpnice byly před sedmadvaceti lety jednou z nejvíce postižených částí města. Situace tady i jinde je však nyní nesrovnatelná. Od roku 2014 chrání Uherské Hradiště a sousední Staré Město série protipovodňových opatření. Jde ale jen o první etapu, která například nemocnici ochrání jen před povodněmi od řeky Moravy. Ta druhá, která zajistí bezpečnost před stoletou vodou z Olšavy a Staré Olšavy, se ještě nezačala stavět. Přehnala se u vás velká voda? Pošlete nám fotky či videa „Měli jsme připravené i územní rozhodnutí, ale Povodí Moravy jej nechalo propadnout. Přepočítávali údaje ze strany Olšávky a pracovali s vyššími stavy. Nám se to nezdálo, jenže Povodí podle svých slov nemůže dělat opatření, která jsou v rozporu s oficiálními daty,“ vysvětluje starosta Stanislav Blaha. „Museli jsme projekt přepracovat a budeme po aktuálních zkušenostech opět apelovat, aby se hráze dokončily. Ovšem je mi jasné, že takových požadavků měst bude víc,“ uvědomuje si. Uherskohradišťský starosta právě sedí v sídle místní městské policie, kde měl před chvílí další jednání týkající se povodní. A nejen on věří, že to nejhorší už mají za sebou. „Morava je dnes na třetím stupni a mírně klesá. Prognózy vypadají příznivě, ale takové už jsme tady několikrát měli, a pak byl stav zhoršen,“ zmínil Blaha. Další vlny navíc mají přijít v pondělí pozdě večer, kdy sem dorazí povodňová vlna z Bečvy. Neměla by však nakonec být tak mohutná, jak se čekalo. Na druhou stranu dlouhodobě vysoká hladina vody má vliv na kondici protipovodňových hrází. V Hradišti proto zahájili jejich velkou kontrolu. Chtějí se vyhnout tomu, co se stalo v neděli v nedaleké vesnici Kněžpole, kde se protrhla hráz a voda z potoka Březnice zaplavila obec. „Byl to velký proud vody, několik hodin se tam složitě sanovalo a podařilo se to až v nočních hodinách,“ podotkl Blaha. Ostatně podobně došlo před sedmadvaceti lety k zaplavení Uherského Hradiště, kdy sem voda proudila převážně z protržené hráze u Mesitu. „I proto jsme velmi obezřetní. Lidé se ptají, zda se může opakovat to co v roce 1997. Samozřejmě si to nikdo nepřeje, ale garantovat to nemůžu,“ říká realisticky Blaha. Má však i důvod k mírnému optimismu. „I včerejší kritický stav ukázal, že pořád máme rezervu. Nedošlo ani k přelivu vody z Moravy do prostoru mezi Starým Městem a Huštěnovicemi, což je odlehčení toku. Také rezerva v podobě valů a zídek byla dost velká,“ poznamenal. A má i prosbu na obyvatele města, kterou zdůrazňuje opakovaně. „Chtěl bych je požádat, aby se nechodili dívat k vodě do míst, kde jim hrozí nebezpečí. Setkáváme se s případy, kdy lidé s dětmi nebo kočárky chodí i za zapáskovaná místa,“ říká Blaha. „I v Jankovicích došlo k případu, kdy civilista něco řešil v toku rozvodněného potoka a spadl do něj. Jsou to zbytečné oběti. Všechny složky integrovaného záchranného systému mají už tak dost práce a záchrana takových neukázněných povodňových turistů jim bere kapacitu. To považuji za nepřijatelné. Řeka ve třetím stupni povodňové aktivity je nebezpečná a může se objevit i někde, kde ji nečekáte,“ dodává.",
        "category": "Zlín",
        "photos": 8,
        "date": "2024-09-16T17:32:08",
        "comments": 3
    },
    {
        "title": "Povodňové dluhopisy i speciální daň. Jak stát platil škody a co čekat letos",
        "content": "Při povodních v roce 1997 dosáhly škody zhruba 63 miliard korun, což činilo přibližně dvanáct procent státního rozpočtu. Vláda na likvidaci následků uvolnila 11,4 miliardy korun. V následujícím roce pak schválil tehdejší parlament další pomoc ve výši čtyř miliard korun, které plynuly z výnosů malé privatizace. Další peníze získala vláda na obnovu po povodních také z programu Phare, úvěr poskytla rovněž Evropská investiční banka. Krom toho byly vydány také takzvané povodňový dluhopisy. Stát jich vydal v roce 1997 skoro milion kusů v nominální hodnotě jeden tisíc a deset tisíc korun. Povodňové dluhopisy byly pro lidi velmi atraktivní, protože jim přinášely každoroční zhodnocení ve výši čtyř procent nad inflací, vysvětloval v reportáži České televize odvysílané k dvaceti letům od jejich vydání ekonom Petr Zámečník. Štědrý výnos z nich ale zároveň učinil nástroj, který pro stát nebyl příliš výhodný. Při dalších povodních v roce 2002 tak k vydání povodňových dluhopisů nedošlo, přestože se o nich i tehdy živě diskutovalo. Povodně, i když v porovnání se současností menšího rozsahu, zasáhly Českou republiky také v roce 2010. Por následující rok zavedla vláda, v níž byl ministrem financí Miroslav Kalousek, speciální povodňovou daň. Symbolickou stokorunou tehdy na financování povodňových škod přispíval v Česku každý, kdo vydělával měsíčně více než 9 800 korun hrubého. Ze svých daní si totiž v podobě slevy odečítal místo 2 070 korun o stovku nižší částku. O peníze se podělila tři ministerstva: životního prostředí, zemědělství a pro místní rozvoj. Daň se ale příliš neosvědčila. Žádný z uvedených úřadů totiž nedokázal přesně popsat, kolik peněz dostal a na co je využije. Podle propočtu ekonoma Patria Finance Jana Bureše se škody z povodní v roce 1997 i 2002, které jsou v novodobé historii považovány za nejničivější, pohybovaly kolem úrovně tří procent hrubého domácího produktu. Nejen podle něj by ty letošní mohly být podobně ničivé. Upozorňuje ale, že od té doby na řadě míst oproti minulosti vznikla efektivnější protipovodňová obrana. „Zdá se, že některé velké metropole včetně Prahy mohou být zasaženy s o poznání menší intenzitou než v roce 2002,“ dodal ekonom. „Odhady škod letošních povodní nelze srovnávat se škodami vy výši 63 a 73 miliard korun za povodně v letech 1997 a 2002. Relevantní srovnání tehdejších škod v dnešních korunách je po započtení vlivu inflace 146 a 144 miliard,“ vyčíslil ekonom Petr Bartoň z platformy Datarun. Podle ministra financí Zbyňka Stanjury se škody na veřejném majetku způsobené aktuálními povodněmi mohou šplhat k desítkám miliard. „Nemůžeme mít zatím vyčísleny všechny škody na státním, krajském a obecním majetku. Ale z toho, co jsem viděl, budou obrovské,“ řekl ministr po jednání u prezidenta s tím, že žádný státní rozpočet nemá alokované volné peníze v takovém rozsahu. Podle ekonoma České spořitelny Michala Skořepy bude finální dopad povodní na veřejné finance záležet na tom, jak se o zátěž zvýšených výdajů podělí centrální vláda, která i letos směřuje k výraznému schodku, a samosprávy, které naopak směřují k přebytku. „Zejména díky lepší připravenosti protipovodňových opatření než před lety by ale celkový dopad povodní neměl být v rozsahu, který by zadlužení České republiky nějak viditelně zhoršil,“ očekává. Zdůraznil, že tyto povodně nevnímá jako důvod pro další vydání povodňových dluhopisů. Podle něj to nestojí za velké administrativní náklady, které se s tím pojí. „Nelze vyloučit, že namísto převodu potřebných výdajů z jiných kolonek skrze takzvaná rozpočtová opatření se vláda rozhodne zvětšit si na výdajové straně celkový prostor cestou novely zákona o státním rozpočtu,“ dodal ekonom pro iDNES.cz Novelu státního rozpočtu, která by vládě umožnila překročit schválený schodek na letošní rok, v pondělí ministr financí nevyloučil. „Neříkám, že musíme provést novelu rozpočtu na rok 2024, ale pokud by se ukázalo, že to je nutné, určitě bych inicioval i jednání s opozicí, aby prošla hladce,“ doplnil Stanjura. Naopak ke zmíněným povodňovým dluhopisům se resort financí staví odmítavě, jak vyplývá z odpovědi, kterou redakci poskytl Ondřej Macura z tiskového oddělení ministerstva. „Souvisí s nimi řada komplikací, jako jsou administrativní náklady související s jejich vydáváním a obsluhou. Také nemusí splnit potřebu okamžitého přístupu k financím, což je v krizových situacích potřeba. Ministerstvo je proto rozhodnuto jít spíše cestou hledání jiných a efektivnějších zdrojů pomoci či využít již existující nástroje pro krizové situace z různých kapitol státního rozpočtu,“ vysvětlil. Vysoké se čekají také škody na soukromém majetku. Pojišťovny již nyní mají hlášené tisíce škod a očekávají, že jejich celkový počet se řádově vyšplhá na desítky tisíc pojistných událostí.",
        "category": "Ekonomika",
        "photos": 14,
        "date": "2024-09-16T17:21:00+02:00",
        "comments": 50
    },
    {
        "title": "Jsme připraveni pomoct, zní z bank. Nabízejí odklad splátek i mimořádné půjčky",
        "content": "Klientsky nejsilnější Česká spořitelna nabízí možnost odkladu splátek, aniž by o tom zanesla záznam do rejstříků dlužníků, což je jinak v případě odkladu běžný postup. „Aktuálně se na nás obrátily nižší desítky klientů zejména s požadavkem na odklad splátek hypoték a půjček,“ dodal pro iDNES.cz tiskový mluvčí České spořitelny Filip Hrubý. Banka nabízí také mimořádnou neúročenou půjčku s tříměsíční splatností, a to až do výše 2,5 milionu korun. O půjčku mohou lidé zažádat na kterékoli pobočce nebo na lince 800 207 207. Klientům, kteří v důsledku povodní nemohou splácet své závazky, je dovolí odložit na několik týdnu až měsíců také Komerční banka. Stačí vyplnit online žádost. Následně se klientovi banka ozve a individuálně domluví vše potřebné. Odložit je možné splátky také u Air Bank a Zonky. „Klienti mají v rámci půjček možnost splátkových prázdnin až na dva měsíce, o které si klient může jednoduše požádat v naší mobilní aplikaci nebo v internetovém bankovnictví, u Zonky pak na webu ve svém profilu,“ odpověděla na dotaz iDNES.cz tisková mluvčí Air Bank a Zonky Alžběta Honsová. Další možností u Air Bank je pak snížení splátek, kde platí stejný postup jako v případě splátkových prázdnin. „Chceme k postiženým klientům přistupovat maximálně individuálně a brát zřetel na jejich aktuální situaci, a proto jsme připraveni jim vyjít vstříc i nad rámec toho, co nabízíme,“ dodala Honsová. Raiffeisenbank odpověděla, že momentálně analyzuje dopad povodní na své klienty a zaměstnance. Současně s tím připravuje cílenou pomoc ve formě finanční, psychologické i produktové podpory tak, aby dotčeným co nejvíce usnadnila jejich složitou situaci. „V nejbližších dnech budeme informovat o detailech chystané pomoci,“ upřesnila tisková mluvčí banky Tereza Kaiseršotová. Skupina ČSOB vyhlásila veřejnou sbírku SOS Povodně na dárcovské platformě Darujspravne.cz, do které sama přispěje částkou ve výši až 25 milionů korun, přičemž zdvojnásobí dary veřejnosti. Rozdělení peněz do postižených regionů bude mít na starosti organizace Člověk v tísni a program ČSOB pomáhá regionům. „Lidé v postižených oblastech budou po ústupu vody potřebovat rychlou a efektivní materiální pomoc, aby mohli co nejdříve začít s úklidem a obnovou svých domovů. Věřím, že naše iniciativa bude alespoň částečnou úlevou,“ uvedl generální ředitel skupiny ČSOB Aleš Blažek.",
        "category": "Ekonomika",
        "photos": 1,
        "date": "2024-09-16T15:47:00+02:00",
        "comments": 0
    },
    {
        "title": "Jen na kolejích stovky milionů. Železničáři začínají sčítat škody",
        "content": "„Nejvážnější situace je v Moravskoslezském kraji, a to zejména na Ostravsku a Opavsku, v Olomouckém kraji pak v podhůří Jeseníků. Nejezdí se také v dalších horských a podhorských oblastech prakticky napříč celou republikou,“ uvedla mluvčí Správy Nela Eberl Friebová. Největším problémem je přerušení koridorové trati od Hranic na Moravě přes Ostravu a Bohumín až na hranici s Polskem. Od pondělní jedenácté hodiny dopoledne na trase byla místo vlaků zavedená náhradní autobusová doprava. Doposud mají za sebou drážní hasiči na 280 výjezdů. Od odstraňování popadaných stromů a čistění propustků, aby voda mohla odtékat po spolupráci s celorepublikovými hasiči na při záchranných a evakuačních pracích v nejvíce zasažených oblastech. Záplavy doposud zastavily provoz na šesti desítkách železničních tratí. U největšího dopravce v Česku, Českých drah, si tak mimořádná situace vyžádala zastavení zhruba pětiny běžně provozovaných vlaků. Dopravce kvůli tomu požádal cestující, aby zvážili, zda je nutné do postižených oblastí cestovat. Cestující rovněž mohou vrátit nevyužité jízdenky, které by za normálních okolností propadly. Vrátit je bude možné v pokladnách, nebo prostřednictvím elektronických kanálů do úterý 17. září.",
        "category": "Ekonomika",
        "photos": 1,
        "date": "2024-09-16T15:10:00+02:00",
        "comments": 1
    },
    {
        "title": "Skupinu lékáren Pilulka může převzít zakladatel Rohlíku, rozhodl úřad",
        "content": "„Společnost Growth Expert obdržela od úřadu pro ochranu hospodářské soutěže povolení ke spojení soutěžitelů, na základě kterého může uplatnit opční právo a získat tak kontrolní podíl ve společnosti Pilulka Lékárny. K uplatnění tohoto opčního práva dosud nedošlo,“ informovala TCF Capital. Pilulka provozuje vlastní a partnerské kamenné lékárny v Česku a internetový obchod, ve kterém vedle léků a doplňků stravy nabízí také kosmetiku, drogistické zboží a některé potraviny. Loni prohloubila čistou ztrátu meziročně o více než 110 milionů korun na 175,9 milionu Kč a tržby jí klesly zhruba o 12 procent na 2,1 miliardy korun. Za poklesem byly především náklady na neúspěšné zahraniční expanze a na transformaci firmy, uvedla firma ve výroční zprávě. „Pilulku bohužel potkal podobný osud jako celou řadu firem, které poznamenal úpadek e-commerce po konci pandemie,“ uvedl Peter Klekner, generální ředitel investiční společnosti TCF Capital. Rozhodnutí o vykonání opce závisí na analýze dat Pilulky. TCF Capital se nabízí několik scénářů, jak s Pilulkou po případném vykonání opce naložit, ale dále se k nim v tuto chvíli nebude vyjadřovat. Jak se změna dotkne spotřebitelů a zaměstnanců Pilulky, je zatím předčasné předvídat. „Firmu takového rozsahu, jako je Pilulka Lékárny, je nutné pečlivě zanalyzovat a důkladně zrevidovat její výsledky,“ dodává Peter Klekner. Mluvčí antimonopolního úřadu Martin Švanda uvedl, že ÚOHS ve zjednodušeném řízení transakci povolil v pondělí. Rozhodnutí zatím není pravomocné, protože běží lhůta 15 dnů pro podání rozkladu. Další možností je, že se firma Growth Expert práva na rozklad vzdá a rozhodnutí tak bude pravomocné před uplynutím lhůty. Největšími akcionáři Pilulky jsou zakladatelé bratři Martin a Petr Kasové, obchodník s léky Marek Krajčovič a společnost All-Star Holding Limited z finanční skupiny Wood & Company, napsal server E15. Podle posledních informací společně drží přes 60 procent firmy. Pilulka se loni v létě rozhodla ukončit své podnikání v Rumunsku, ke konci roku pak skončila také v Rakousku a Maďarsku. Ve výroční zprávě uvedla, že se chce zaměřit na své dosud ziskové aktivity, mezi kterými jmenovala provoz on-line lékáren v České republice a na Slovensku a provoz kamenných lékáren v Česku. Počet zaměstnanců loni klesl o více než 120 na 260, největší část z nich skončila v centrále firmy. S akciemi Pilulky se na trhu Start pražské burzy začalo obchodovat v říjnu 2020 za upisovací cenu 424 korun. Za pandemie covidu-19, která prospívala podnikání internetových obchodů, akci Pilulky vystoupaly v lednu 2022 až na téměř 1 800 korun. Loni v létě začal pokles pod upisovací cenu, další výrazný propad následoval počátkem letošního června po zveřejnění loňských výsledků. Čtvrteční obchodování akcie Pilulky zakončily na 124 korunách.",
        "category": "Ekonomika",
        "photos": 1,
        "date": "2024-09-16T14:43:00+02:00",
        "comments": 0
    },
    {
        "title": "Nápor na pojišťovny sílí. Vyhlížejí desítky tisíc hlášených škod",
        "content": "Ještě v neděli v poledne měla Generali nahlášených téměř šest stovek pojistných událostí v předpokládané výši třinácti milionů korun. „V této fázi se jednalo zejména o škody způsobené extrémními dešti. V případě záplavy jde o 115 škod, v souvislosti s vichřicí jde o 116 pojistných událostí. Nejvíce případů dosud hlásí klienti z Moravskoslezského kraje, jde o přímé následky intenzivních dešťů a povodní,“ upřesnil mluvčí pojišťovny Jan Marek. V pondělí dopoledne pak Generali čísla aktualizovala s tím, že hlášených škod je už 1700. Mluvčí uvedl, že pojišťovna bude čísla průběžně aktualizovat. „Situace se mění dramaticky,“ dodal Marek za Generali s tím, že celkově očekává pojišťovna 50 tisíc hlášených škod. Během neděle mělo call centrum Generali zhruba o třicet procent vyšší vytížení proti běžnému stavu. „Klienti s námi komunikují i přes chat, tady jsme během včerejších deseti hodin provozu call centra odbavili téměř 150 chatů a odpověděli na dalších více než 200 e-mailových dotazů. Významný nápor při registraci škod očekáváme během pondělního dne a dnů následujících. Jsme na něj kapacitně připraveni,“ ujistil mluvčí Generali. „Máme hlášeny stovky škod, čekáme, počet hlášení v těchto dnech poroste,“ uvedla v pondělí dopoledne Marie Petrovová, mluvčí Allianz pojišťovny, která také patří k největším hráčům na tuzemském trhu. V odpoledních hodinách už měla Allianz hlášených zhruba 1600 škod. „Očekáváme, že se počet poroste. Jedná se skutečně zatím pouze o odhady, které budeme dále zpřesňovat. Z dat, která máme k dispozici, odhadujeme, že se bude jednat o zhruba 5000 škod na majetku občanů, včetně vozidel, v odhadované výši kolem 800 milionů korun,“ dodala Petrovová. Již v průběhu víkendu zaznamenala pojišťovna Kooperativa několik set nahlášených škod. „V této chvíli se jedná o 1700 škod za cca 97 milionů korun,“ aktualizoval čísla Ondřej Poul, ředitel Centra likvidace v pojišťovně Kooperativa. Zpočátku se jednalo o poškození nemovitostí padajícími větvemi a stromy, případně zatečení do nemovitostí poškozenou střechou. Nyní již převládají škody z povodní. „Většinou jde o poškozené nemovitosti, ale registrujeme i padesát poškozených vozidel. Nejvíce škod samozřejmě přichází z Moravskoslezského kraje,“ komentuje pondělní čísla Ondřej Poul. Dodává, že v mnoha oblastech hladina řek teprve postupně klesá, takže Kooperativa očekává největší nápor hlášení od zítřka. Proto posílila služby na infolince, jako lepší variantu ale doporučuje hlášení škod on-line na www.koop.cz, kde je možné rovnou přikládat i fotografie a seznam poškozených věcí, což urychlí proces vyřízení škody. Na severní Moravě nyní technici Kooperativy prohlížejí první škody. „Zítra vyrazí na severní Moravu i naše mobilní vozidlo, kde budou moci škody klienti přímo nahlásit, obsluha zajistí i případné prohlídky. S prohlídkami škod budou pomáhat i naši pojišťovací poradci. Kolegy budeme operativně přesunovat do nejpostiženějších oblastí,“ popisuje nasazení všech kapacit Ondřej Poul. Kromě výplaty pojistného plnění po ukončení pojistné události nabízí Kooperativa klientům i možnost požádat o výplatu zálohy na pojistné plnění. Stačí vyplnit příslušný formulář s likvidátorem, který škodu dokumentuje. Zálohu Kooperativa klientovi obratem poukáže na účet. Aktuálně hlášených 1500 škod za zhruba 150 milionů korun má ČSOB Pojišťovna. „Hlásit pojistné události nám začali klienti již o víkendu, kdy šlo hlavně o zatečení atmosférických srážek,“ dodal pro iDNES.cz mluvčí skupiny ČSOB Petr Milata. „Očekáváme, že počet hlášení zejména v souvislosti s povodní a záplavou se bude postupně zvyšovat. Celkové škody očekáváme mnohem vyšší a budeme je v průběhu času upřesňovat. Aktivovali jsme veškerá mimořádná opatření, například posílení počtu lidí v terénu, na infolinkách a podobně,“ zdůraznil Milata. Direct pojišťovna má zatím hlášené tři stovky škod způsobených v důsledku povodní. Pojišťovna Uniqa měla k pondělnímu odpoledni nahlášeno na pět set škod, které jdou na vrub živlům. „V tuto chvíli převažují škody způsobené zatečením srážek, další byly způsobeny vichřicí a pádem předmětů, povodní a záplavou. Celková odhadovaná škoda se odhaduje nyní na 120 milionů korun,“ vyčíslila mluvčí pojišťovny Eva Svobodová s tím, že ještě v devět hodin ráno činil odhad škod 30 milionů, takže během dne vyrostl odhad na čtyřnásobek. „Škody jsou hlášeny doslova ze všech koutů republiky, nelze zatím stanovit, kde je jich výrazně více. Tím asi bude tato událost i charakteristická, že zasáhla vlastně celou rozlohu České republiky jen s malými časovými odstupy,“ dodává Svobodová. Největší nápor hlášení čeká Uniqa od zítřka, kdy snad na většině území srážky odezní a lidé se budou moci soustředit na sčítání škod. „Je třeba počítat s tím, že technici na prohlídky škod mohou do terénu také až poté, co je tam pustí IZS po ověření a zajištění přístupnosti a stability cest,“ upozorňuje Svobodová. Jakmile voda opadne, zajistěte co nejrychleji odčerpání vody a odstranění bahna a trosek z objektu a jeho okolí. I přitom dbejte maximálně na svoji bezpečnost a hygienické normy. Je-li to možné, zajistěte fotodokumentaci rozsahu škody. Zničené a poškozené věci shromažďujte pro pozdější prohlídku ze strany likvidátora. Dovolí-li to hygienické podmínky, nic nevyhazujte. Načrtněte plánek místností s uvedením názvu a rozměrů, příp. i výšky zaplavení. Udělejte soupis poškozených věcí, stavebních součástí, je-li to možné, zajistěte k těmto věcem doklady. Poškozené zaplavené věci vysušte, elektrické spotřebiče nezapínejte a zabezpečte posouzení odbornou opravnou, věci nepodléhající zkáze ideálně ponechte někde poblíž, aby je mohl prohlédnout technik pojišťovny. Nahlaste škodu pojišťovně. Součástí škodního hlášení by měl být i seznam zasažených věcí s uvedením stáří, rozsahu poškození a cenou. V případě dotazů se ozvěte pojišťovně. Zdroj: Uniqa, ČSOB Pojišťovna, Direct, Kooperativa",
        "category": "Ekonomika",
        "photos": 11,
        "date": "2024-09-16T11:48:00+02:00",
        "comments": 21
    },
    {
        "title": "Chuť firem po úvěrech letos stoupla. Snaží se obstát v konkurenci",
        "content": "Velmi výrazný růst firemních úvěrů zaznamenala letos například Česká spořitelna. Objem těchto úvěrů stoupl ve srovnání s minulým rokem o 38 procent. Více si ve České spořitelně půjčovaly malé a střední podniky i velké korporace. Z hlediska odvětví byly tahouny růstu v případě malých a středních podniků firmy z realitního oboru, z velkých korporací si půjčovaly nejvíce ty zaměřené na dopravu nebo energetiku, uvedl tiskový mluvčí České spořitelny Filip Hrubý. Růst zájmu o úvěry hlásí také další významní hráči na trhu. Nárůst tak vidí i ČSOB nebo Moneta. „V minulých letech se klienti z řad živnostníků i malých a středních firem zaměřovali spíše na provozní financování a zhodnocování úspor. Nyní se čím dál více z nich rozhoduje využívat podnikatelské úvěry k financování dlouhodobějších investic, jakými jsou například nákupy nemovitostí, rozšiřování podnikání nebo investice do nových technologií a zařízení,“ komentuje vývoj šéf tamního firemního bankovnictví Jan Novotný. Meziročně se objem investičních úvěrů v bance zvýšil o polovinu, což předčilo nejen minulý rok, ale i ten předminulý. Firemní klienti ČSOB si v tomto roce půjčují především na úsporná energetická řešení, obnovitelné zdroje a podobně. „To je potřebné, protože velkou výzvou české ekonomiky je zbavit se zátěže vyšší energetické, emisní i materiálové náročnosti. Potřebujeme transformaci na energeticky šetrnější ekonomiku s vyšší přidanou hodnotou, abychom dlouhodobě mohli být mezinárodně úspěšní a konkurenceschopní, dodává za ČSOB její mluvčí Michaela Průchová. Růst zájmu o úvěrování ze strany firem je podle Petra Kymličky, partnera poradenské sítě Moore, daný uvědoměním zejména průmyslníků, že ochlazení poptávky ze zahraničí a dalším globálním změnám trhu nelze dlouhodobě čelit jinak než právě zvýšením své konkurenceschopnosti v cenách, kvalitě či termínech dodávek. Snahou o zlepšení pozice vůči konkurenci Kymlička vysvětluje paradox, kdy na jedné straně česká ekonomika vykazuje jen slabý růst a průmysl se potácí v minusových hodnotách, na té druhé si firmy půjčují víc než v minulém roce. „Samozřejmě můžeme diskutovat o tom, zda to už není trochu pozdě, ale teprve v tomto roce snížení úrokových sazeb takové investice reálně umožnilo,“ dodal Kymlička. Dalším faktorem, který rozhýbal úvěrový trh, je oživení trhu fúzí a akvizic. „Zejména malé a střední firmy aktuálně ve velkém počtu přecházejí z rukou původních „otců zakladatelů“ do portfolií strategických, ale i finančních investorů,“ vysvětluje Kymlička. K větší aktivitě na tomto trhu přispěla vedle zmíněné generační výměny také změna legislativy. Podle ní bude prodej firmy nezdaněn pouze do částky 40 milionů korun. Novinka bude platit od 1. ledna příštího roku. Menší část úvěrů pak dle Kymličky jde na provozní výdaje firem. „Ito do značné míry souvisí se situací na trhu, především v automobilovém průmyslu, kde se zvyšuje například tlak na prodlužování termínů splatnosti, a tedy i na vázanost peněz v pohledávkách a nedokončené výrobě. To firmy obvykle řeší projektovým financováním nebo navýšením kontokorentu,“ vysvětlil s tím, že jen zcela výjimečně souvisí růst úvěrů se zvýšením běžných provozních výdajů, ať už jde o energie, materiál anebo mzdy. Podle tiskového mluvčího Unicredit Petra Plocka je z pohledu celkového řízení firmy přiměřené zadlužení efektivnější. „Mimo jiné umožní rychleji růst nebo investovat a zlepšovat své výrobky či služby. Ve svém důsledku jsou bankovní úvěry levnějším zdrojem financování než vlastní jmění, z kterého by jinak firmy své potřeby musely krýt,“ shrnul Plocek.",
        "category": "Ekonomika",
        "photos": 3,
        "date": "2024-09-16T00:00:00+02:00",
        "comments": 0
    },
    {
        "title": "Jako první v Evropě. Luxusní britský obchod prodává broskve z Fukušimy",
        "content": "Roztavení reaktorů jaderné elektrárny Fukušima Daiiči po ničivé vlně tsunami způsobilo únik radiace. Od roku 2011 se farmy v regionu, který je druhým největším producentem broskví v Japonsku, snaží marně prodávat svou produkci kvůli obavám z kontaminace, informuje portál BBC. Prodej broskví v Harrods je součástí snahy provozovatele elektrárny, společnosti Tokyo Electric Power Company (Tepco), o obnovení mezinárodní reputace regionu. „Hlavním cílem těchto aktivit je odstranit obavy zahraničních trhů z fukušimské produkce,“ řekl mluvčí společnosti Tepco. Spojené království zrušilo poslední omezení na dovoz potravin z Fukušimy před dvěma lety. Obchod Harrods má v říjnu začít prodávat také odrůdu hroznů zvanou Shine Muscat z tohoto regionu. Společnost Tepco uspořádala podobné kampaně také v dalších zemích včetně USA a Thajska. Všechny zemědělské a rybí produkty vyvážené z této oblasti musí nyní projít radiačními testy. Obavy z trvalých následků radiace ve Fukušimě však přetrvávají. Loňské oznámení japonské vlády, že vyčištěnou odpadní vodu z jaderné elektrárny vypustí do Tichého oceánu, se ukázalo jako velmi kontroverzní, přestože mělo podporu jaderného dozoru OSN. Čína, která byla největším odběratelem mořských plodů z Japonska, reagovala zablokováním dovozu. Rusko rovněž pozastavilo dovoz a obvinilo Tokio z netransparentnosti plánů na vypouštění vyčištěné vody. Americká armáda v Japonsku později začala mořské plody ve velkém nakupovat. Mezitím pokračují práce na odstranění následků havárie. V úterý znovu započala operace na odstranění malého množství radioaktivních trosek. Díky následné analýze pak bude možné posoudit stav uvnitř jaderných reaktorů. První pokus o odstranění trosek se minulý měsíc pozastavil, protože se objevily problémy s odběrným zařízením. Je to poprvé za třináct let od katastrofy, kdy se pokus o odstranění materiálu uskutečnil. Úroveň radiace uvnitř reaktorů je tak vysoká, že experti museli sestavit specializované roboty, kteří extrémním podmínkám odolají, uzavírá BBC.",
        "category": "Ekonomika",
        "photos": 51,
        "date": "2024-09-15T19:00:00+02:00",
        "comments": 6
    },
    {
        "title": "Návrat železniční dopravy k normálu bude trvat týden, odhadl šéf SŽ",
        "content": "„Alespoň týden to potrvá. Přesouváme z Čech týmy drážních hasičů, samozřejmě nemůžeme všechny,“ dodal generální ředitel Správy železnic Jiří Svoboda. Vlaky z Prahy na Ostravu v současnosti končí v Hranicích na Moravě. Podle Kupky je možné další omezení provozu v úseku mezi Zábřehem na Moravě a Olomoucí kvůli situaci na řece Moravě. Stále v provozu je naopak železniční spojení na Slovensko, ať už v úseku Vsetín - Horní Lideč, tak i z Brna do Bratislavy. Podle náměstka generálního ředitele Českých drah Jiřího Ješety jezdí asi 80 procent vlaků bez omezení, byť často se zpožděním. „Na některých místech však není možné zajistit ani náhradní autobusovou dopravu. Žádám o zvážení, zda je nutné vyjíždět, či nikoliv,“ řekl Ješeta. Je zavřená D1 v oblasti Ostravska, uvedl generální ředitel Ředitelství silnic a dálnic Radek Mátl. „Co se týče silnic první třídy, je situace horší, ať už se týká Ostravska, Opavska, Jesenicka. Držíme maximální pohotovost a budeme se snažit co nejrychleji zprovoznit. Komunikace jsou zatopené, částečně poničené, jsou tam sesuvy,“ řekl Mátl. Podle ministra dopravy Martina Kupky je cesta na Slovensko volná přes Jablunkov či dálnici D2, problémy jsou na cestě přes Makov či Starý Hrozenkov. Bez problému je železniční doprava z Brna na Bratislavu, funguje zatím i severní cesta. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. „Jsou místa, kde nebude doprava nijak ovlivněná, ale jsou oblasti – Ostravsko, Opavsko, okolí Šumperka a Jeseníku – kde bude velmi komplikované dopravu obnovit v následujících dnech,“ řekl Kupka. Ostravsko bude mít na železnici vysoké škody v řádech stovek milionů, odhadli během neděle drážní hasiči pro ČTK. České dráhy v neděli uvedly, že cestujícím, kteří se kvůli extrémnímu počasí rozhodli nejet vlakem a za běžných podmínek by jízdné nedostali zpět, budou peníze vracet u spojů naplánovaných až do 17. září. Opatření platí u vnitrostátních i mezinárodních jízdenek. „Vzhledem k současné kritické dopravní situací na železničním koridoru mezi Přerovem a Ostravou i na dalších tratích po celé republice prosí České dráhy, aby lidé své cesty vlakem pokud možno odložili,“ uvedl dopravce.",
        "category": "Ekonomika",
        "photos": 391,
        "date": "2024-09-15T17:44:09",
        "comments": 2
    },
    {
        "title": "Prodáno. První známka světa i československá rarita mají nové majitele",
        "content": "Blok známek Two Pence Blue šel do aukce s vyvolávací cenu stanovenou na necelých dvou milionech. Nakonec se jej podařilo prodat za 2,35 milionu korun. Two Pence Blue, první známka světa s bezvadným plným střihem na všech známkách bez jakýchkoliv ohybů, lomů či zeslabení. (3. září 2024) Bloček se vyznačuje naprosto perfektním stavem. Známky jsou totiž prosty jakýchkoli ohybů, zlomů, zeslabení či stop po nálepkách, což filatelisté umí náležitě ocenit. „Není nám znám podobně kvalitní celek čistých známek Two Pence Blue, jedna z nejlepších položek v naší dosavadní nabídce ciziny,“ uvádí aukční dům v katalogu. Známky Two Pence Blue v nominální hodnotě dvě pence byly vydány v květnu roku 1840 během poštovní reformy v Anglii spolu se známkami Penny Black, jež mají nominální hodnotu jedné pence. Podle Stanislava Výtiska, ředitele Burda Auction, jsou právě tyto kousky filatelistickou klasikou, u níž je jistota, že zvládne porazit inflaci. Penny Black, která je spolu s Two Pence Blue první známkou světa. (3. září 2024) Položkou, která vzbuzovala velká očekávání, byla československá známka s chybotiskem, jež je považována za nejvýznamnější československou prvorepublikovou raritu s mezinárodním přesahem. Chyba, která známku činí tak cennou, vznikla při přípravě přetiskové doplatní emise Osvobozená republika 1927, kdy byl nedopatřením vedle hodnot 20 h červená a 150 h červená přetištěn také jeden arch hodnoty 50 h, který nebyl původně k přetiskování vůbec určen. Dosud je známých pouze sedmnáct exemplářů této známky. Raritní československá známka, která byla chybně opatřena přetiskem 50/50 Doplatit. (3. září 2024) Ve veřejné aukci byla v Česku tato známka dražena po více než deseti letech. Vyvolávací cena činila rovné dva miliony korun a odhadní prodejní cena se pohybovala mezi čtyřmi a pěti miliony. Nový majitel za ni nakonec zaplatil přes čtyři miliony korun. „Celkový objem prodaných položek na víkendové aukci dosáhl 24 milionů korun a tato aukce se tak řadí mezi nejúspěšnější v historii našeho aukčního domu,“ dodává Richard Burda, majitel Burda Auction. Výrazné nárůsty cen zaznamenaly také položky ze sbírky prvních československých známek Hradčany německého sběratele Georga Wilhelmse, například los 2271 se vydražil z vyvolávací ceny 400 tisíc za 800 tisíc korun s aukční přirážkou. Známky jsou zajímavé nejen sběratelsky, ale také investičně. To se ukázalo hlavně v uplynulých letech, kdy Česko sužovala vysoká inflace. Pohádkového zhodnocení dosáhla například čtyřkorunová zelená známka s převráceným potiskem Pošta Československá 1919. V roce 2020 stála 650 tisíc. Loni se v pražské Filatelii Flaška vydražila za 2,25 milionu. Převrácená 4. Čtyřkorunová zelená známka s převráceným potiskem Pošta Československá 1919. Koupená byla v roce 2020 v americkém Bostonu za zhruba 650 tisíc korun. V české aukci ve Filatelii Flaška byla následně prodána za 2,25 milionu korun. Letos na jaře se mimo jiné v Praze prodala například známka od kurýrní pošty českých skautů s přítiskem o příjezdu prezidenta Masaryka. Tato poštovní známka s někdejší hodnotou 20 haléřů se vydražila za 450 tisíc korun, startovala na 320 tisících. Na investici přitom není nutné kupovat hned ty nejdražší kousky. Často je to právě naopak – u těch levnějších často může přijít procentuálně vyšší zhodnocení, zatímco ty drahé si „pouze“ drží svou hodnotu. Při výběru známky na investici hraje zásadní roli míra poptávky. „Bez poptávky má známka nulovou hodnotu,“ říká odborník na známky Radek Novák z investiční platformy Portu Gallery. Investičně zajímavé jsou podle něj ale i cizokrajnější kousky. Například vzácné známky britských kolonií, které kupují lidé po celém světě. Dále pak staré známky z Indie. „V zemi totiž roste střední třída, která už má peníze, takže může kupovat staré indické známky. Dále je zájem o staré americké známky v dobré kvalitě,“ vysvětlil již dříve pro MF DNES expert na známky Radek Novák.",
        "category": "Ekonomika",
        "photos": 6,
        "date": "2024-09-15T18:54:00+02:00",
        "comments": 0
    },
    {
        "title": "Na úklid povodňových škod pamatuje neplacené volno. Firmy vyjdou vstříc",
        "content": "Odklízení následků povodní na vlastní nemovitosti považuje pracovní právo za důležitou osobní překážku v práci. „Zaměstnavatel vám může poskytnout pracovní volno bez náhrady mzdy, popřípadě vám může poskytnout též náhradu mzdy nebo platu. Také se můžete se zaměstnavatelem dohodnout, že takto zameškanou pracovní dobu napracujete,“ uvádí v povodňovém manuálu ministerstvo práce. MPSV prostřednictvím Úřadu práce nabízí čerpání dávky mimořádné okamžité pomoci. Její celková výše může dosáhnout až 72 900 Kč. Úřad práce k dávce zřídil infolinku na telefonním čísle +420 800 779 900. Do terénu jsou připraveny vyjet také mobilní týmy. Podobný nárok na neplacené volno vzniká v okamžiku, kdy se zaměstnanec nemůže na pracoviště dostat, protože kvůli povodním nejezdí autobusy či vlaky. V některých firmách však může upravovat tuto situaci kolektivní smlouva nebo vnitřní předpis, pak by pracovník náhradu mzdy obdržel. Podle ministerstva práce by měli zaměstnanci dostat volno i na vyřizování všech nezbytných záležitostí i po opadnutí vody. „Pokud potřebujete v souvislosti s povodněmi pracovní volno, abyste si mohl zařídit své důležité osobní, rodinné nebo majetkové záležitosti, jako je například jednání s pojišťovnou, může vám ho zaměstnavatel poskytnout bez náhrady mzdy nebo platu. Společně se také můžete dohodnout, že si takto zmeškanou pracovní dobu nadpracujete,“ uvádí resort. Podobná součinnost ze strany zaměstnavatele se předpokládá i pro případné schvalování dovolené. Velká voda na mnoha místech podemlela silnice nebo poškodila chodníky, někde při tom odhalila i plynové potrubí. V případě, že lidé na poškozenou přípojku narazí, mohou případy hlásit hasičům či pohotovostní a poruchové službě. Telefonní číslo 1239 je jednotné pro celé Česko a funguje nepřetržitě 24 hodin denně. Ničivé záplavy způsobené extrémními dešti zasáhly na severu Moravy a ve Slezsku nejen do osudů mnoha lidí, ale i zvířat. Na Jesenicku nyní jeden z tamních obyvatel kvůli zničenému domu a oplocení pozemku hledá pro svého kangalského pasteveckého psa azyl nebo nového adoptivního majitele. Ve Veselí nad Lužnicí se lidé zatím nemusí evakuovat, uvedl starosta. Hladina řeky pozvolna stoupá, ale do rána nehrozí, že by se ve městě rozlila. Firmy už avizují, že svým zaměstnancům vstříc vyjdou. „V těch místech, která jsou dramaticky postižena povodní, budeme situaci řešit operativně. Lidé, kteří budou čelit následkům povodní, dostanou pochopitelně volno. V práci budou primárně ti, kteří nám budou moci pomáhat řešit následky povodní v našich lokacích. Formou volna se popravdě teď nezabýváme. Snažíme se ochránit životy, zdraví a majetky,“ řekla iDNES.cz mluvčí Kofoly Jana Ptačinská. Zákon pamatuje i na situaci, kdy povodně postihnou areál firmy. Pak by měla daná společnost převést své zaměstnance na jinou práci, pokud to je možné. Pakliže to nelze, jde o překážku v práci na straně zaměstnavatele a pracovníci mají nárok na náhradu mzdy ve výši nejméně 60 procent průměrného výdělku.",
        "category": "Ekonomika",
        "photos": 26,
        "date": "2024-09-15T12:23:00+02:00",
        "comments": 8
    },
    {
        "title": "Italští pěstitelé ústřic sní o perlách. Stále teplejší moře tomu nahrává",
        "content": "Perly se v evropských mořích nikdy nepěstovaly. V roce 2023 ale byly podle agentury Reuters v Zálivu básníků (Golfo della Spezia), oblíbené turistické oblasti na severozápadním pobřeží Itálie, spatřeny první exempláře mořské perlorodky Pinctada radiata. Ta původně pochází z Rudého moře. Vody kolem městečka La Spezia byly vždycky považované za jedny z nejchladnějších ve Středozemním moři a bývaly spojované spíše s ústřicemi či mušlemi určenými k jídlu. Dnes se v nich už ale úspěšně množí i perlorodky. „Zkoumáme možnost pěstovat zde kultivované perly,“ řekl Paolo Varrella, šéf družstva, které v oblasti od roku 2011 chová ústřice pro gastronomii. „Navázali jsme už kontakt s pěstiteli perlorodek v Mexiku, abychom získali tipy na výrobní postupy,“ dodal. „Pinctada radiata se vyskytuje v okolí ostrova Sicílie od 70. let dvacátého století, ale teprve v posledním desetiletí se přesunula na sever do chladnějších oblastí Tyrhénského a Ligurského moře, které obklopují západní část italské pevniny,“ uvedl Salvatore Giacobbe, profesor ekologie na univerzitě v Messině. Je to poslední z řady invazních teplomilných druhů, které se dostaly do Středozemního moře, jež se v důsledku klimatických změn otepluje. Manuela Falautanová, vědecká pracovnice italského institutu pro výzkum a ochranu životního prostředí ISPRA, uvedla, že tento trend zaznamenal v posledním desetiletí exponenciální nárůst. Některé z těchto druhů jsou agresivní a narušují citlivé ekosystémy. V několika případech jsou nebezpečné i pro člověka. Italy oyster farmers dream of pearls from warming Mediterranean https://t.co/qMyQ4tO4dY https://t.co/lqGyQYmc4s Podle ní se vodní plocha o rozloze 2,5 milionu kilometrů čtverečních, která odděluje jižní Evropu od Afriky a Blízkého východu, ohřívá rychleji než průměr světových moří. Produkce perel, spíše spojovaná s polynéskými atoly než se severním Středomořím, má celosvětový roční obrat jedenáct miliard dolarů (249 miliard korun) a italští pěstitelé ústřic se na ní chtějí podílet. Podle dovozce perel Adriana Genisího může středomořský druh škeblí produkovat perly podobné těm proslulým japonským o průměru pět až devět milimetrů, bílé barvy s odstíny šedé, růžové a zelené. „Pokud vše půjde dobře, první perly by se mohly sklízet přibližně za rok,“ uvedl. Zvyšující se teplota Středozemního moře se rovněž spojuje s prudkými bouřemi, jako byla ta, která minulý měsíc potopila luxusní jachtu britského technologického podnikatele Mikea Lynche u Sicílie, kde zahynulo šest pasažérů a lodní kuchař. Franco Reseghetti, výzkumný pracovník italského Národního institutu pro geofyziku a vulkanologii, uvedl, že měření provedená v prosinci v Tyrhénském moři v hloubce 300 až 800 metrů ukázala nejvyšší teploty od roku 2013, očekává, že letos dojde k dalšímu nárůstu. „Obrovské množství energie, které stojí za tímto ohřevem, může působit jako palivo pro ničivé atmosférické jevy, jako byla například silná bouře, která zřejmě potopila jachtu u Sicílie,“ uzavřel Reseghetti.",
        "category": "Ekonomika",
        "photos": 9,
        "date": "2024-09-15T17:00:00+02:00",
        "comments": 0
    },
    {
        "title": "Amerika hledá policisty. Uchazeči si přijdou na dobré platy i mnoho benefitů",
        "content": "Policie USA několik let bojovala s velmi slabým zájmem ze strany potenciálních uchazečů o práci. Portál CNN píše, že za obrat směrem k horšímu přinesla zejména vražda černocha George Floyda v roce 2020, kvůli které se mnozí dodnes obávají u americké policie pracovat. Za poslední dobu ale solidně vzrostly nabízené platby i jiné benefity. Podle údajů společnosti ZipRecruiter se průměrný plat amerického policisty za prvních osm měsíců roku 2024 zvýšil meziročně o 37 procent. Odměna amerických policistů stoupala i v letech 2022 a 2023. Tehdy byl však růst ve srovnání s tím letošním poměrně slabý, neboť se pohyboval pouze okolo 8 procent. Rok 2024 ale přinesl velkou změnu, což souvisí zejména se silnou poptávkou po nových policejních rekrutech. Počet aktuálně volných pracovních míst u americké policie je v silném kontrastu vůči jiným odvětvím. „Policie v USA se snaží volné pozice zatraktivnit. Trpí personální krizí. Sbory v posledních letech opustila spousta kvalitních policistů,“ uvedla Julia Pollaková, hlavní ekonomka společnosti ZipRecruiter. Data ukazují, že počet volných pracovních míst v USA se od března roku 2022 do letošního července snížil o 37 procent. Šlo však hlavně o soukromý sektor, neboť v americké státní správě klesl tento počet jen o 7,6 procenta. Aby se uchazeč mohl opravdu stát americkým policistou, musí v této cestě překonat několik překážek. Neobejde se bez několikaměsíčního a obvykle placeného výcviku. Zároveň musí úspěšně zvládnout rozsáhlou závěrečnou prověrku, která je základní vstupenkou do amerického policejního sboru. Peněžní odměna je ale stále sladší a k tomu se navíc přidávají i další zajímavé pracovní benefity. Například ve Phoenixu se policista po dvaceti letech služby může těšit na doživotní zdravotní pojištění. Tento benefit byl sice v rámci rozpočtových škrtů eliminován v roce 2009, loni se ale vrátil na zpět na scénu, a to s cílem získat a udržet u policie talentované zaměstnance, kteří mají v úmyslu budovat kariéru ve veřejném sektoru. Státy také často uchazečům hradí náklady, které souvisí s případným přestěhováním. Data ukazují, že nyní k americké policii nejčastěji míří lidé, kteří k ní již někdy měli profesně blízko. Zároveň se zdá, že náborová strategie ve formě pobídek začíná přinášet ovoce. „Když hovoříme s potenciálními uchazeči, je to jedna z prvních informací, kterou od nás uslyší. Zajímá to opravdu hodně lidí a jde o obrovský přínos, který nám pomáhá v náboru,“ komentuje situaci Ed Wessing, zástupce šéfa policie v americkém Phoenixu. V každém případě je ale jasné, že americký pracovní trh momentálně není v dobré kondici. Na trhu je nejméně volných pracovních míst od ledna roku 2021. Růst počtu nových pozic každý měsíc zpomaluje. Policie ale může řadě Američanům přinést potřebnou jistotu, která jim v soukromém sektoru může scházet, uzavírá CNN.",
        "category": "Ekonomika",
        "photos": 3,
        "date": "2024-09-15T15:00:00+02:00",
        "comments": 2
    },
    {
        "title": "Záplavy ochromily dopravu. Řada silnic je neprůjezdná, na železnicích milionové škody",
        "content": "Po celý následující týden zřejmě nebude možné dojet vlakem do Ostravy, řekl ministr Martin Kupka. Bude třeba volit jiný způsob dopravy než po železnici. V Česku od čtvrtka vytrvale prší, déšť zvedl hladiny desítek toků na nejvyšší povodňový stupeň ohrožení. Některý z povodňových stupňů zaznamenalo víc než 260 měřicích míst. Fouká také silný vítr lámající stromy do železničních koridorů. České dráhy kvůli povodni vyklízejí Středisko údržby v Bohumíně na Karvinsku a chystají evakuaci zaměstnanců. Sdělil to mluvčí ČD Filip Medelský. Drážní hasiči některé tratě uzavřeli preventivně, jiné jsou zaplavené nebo jsou na nich spadlé stromy. „Nejvíce zasahují jednotky na severní Moravě,“ uvedli. „Ostravsko bude mít na železnici vysoké škody v řádech stovek milionů,“ dodali. Nedělní ráno na železnici není veselé. Naše vlaky se potýkají se zastaveným provozem na tratích z důvodu jejich zatopení nebo spadlých stromů. Na několika místech je zastaven provoz z preventivních důvodů. Kvůli nesjízdnosti silnic především na Jesenicku a Ostravsku není možné na… https://t.co/e9qA7HnlYq S odstraňováním škod způsobených počasím na koridorové trati na Olomoucku pomůžou drážní hasiči z jiných částí Česka. Na cestu jich vyjely desítky z Českých Budějovic, Nymburka a Brna, řekl mluvčí hasičů Správy železnic Martin Kavka. Z tratí s dálkovou dopravou nejezdily před 10:00 vlaky mezi Polomí a Ostravou a Ostravou a Bohumínem, koleje tam jsou pod vodou, uvedly České dráhy na síti X. Některé úseky jsou zaplavené také na trati mezi Ostravou a Opavou, Olomoucí a Krnovem, Jihlavou a Veselím nad Lužnicí a Luhačovicemi a Starým Městem u Uherského Hradiště. Mimo provoz bylo před 10:00 v některém svém úseku také víc než 20 tratí s regionální dopravou. České dráhy uvedly, že cestujícím, kteří se kvůli extrémnímu počasí rozhodli nejet vlakem a za běžných podmínek by jízdné nedostali zpět, budou peníze vracet u spojů naplánovaných až do 17. září. Opatření platí u vnitrostátních i mezinárodních jízdenek. „Vzhledem k současné kritické dopravní situací na železničním koridoru mezi Přerovem a Ostravou i na dalších tratích po celé republice prosí České dráhy, aby lidé své cesty vlakem pokud možno odložili,“ uvedl dopravce. Neprůjezdné jsou také nejen některé úseky dálnic, ale hlavně silnice druhých a třetích tříd, které jsou mnohde v nejvíc postižených regionech Moravskoslezského a Olomouckého kraje úplně zavřené. Podle Ředitelství silnic a dálnic (ŘSD) jde o desítky případů, situace se navíc mění. Od okolního světa je odříznuté Jesenicko. Kvůli sesuvu půdy se řidiči nedostanou ani do Malé Úpy v Krkonoších. Zaplavené nebo podemleté nejsou jen silnice, ale i železniční tratě. Vrbno pod Pradědem a Heřmanovice jsou odříznuté od okolí. Vrbnem se nedá projet, řeka teče přes silnici ke kruhovému objezdu a hlavní křižovatce. Lidé už několik hodin čekají, až se budou moct dostat pryč. (15. září 2024) Vrbno pod Pradědem, část Mnichov. Voda natekla z kopců a strání a silnice se změnily v prudkou řeku. Lidé museli opustit domy a nechat v nich hospodářská zvířata. (15. září 2024) Vrbno pod Pradědem, část Mnichov. Voda natekla z kopců a strání a silnice se změnily v prudkou řeku. Lidé museli opustit domy a nechat v nich hospodářská zvířata. (15. září 2024) Voda zaplavila obce na Jesenicku. Pod Heřmanovicemi se říčka rozlila do pastvin a vytopila domy. Obyvatelé si stihli jen sbalit věci a přesunout se do auta. Pak bezmocně sledovali, jak jim voda odnáší věci. (15. září 2024) Neprůjezdná je od rána dálnice D1 v Bohumíně na Karvinsku. Už v noci se D1 uzavřela v Ostravě, kde voda ve Svinově zaplavila pás ve směru na Prahu, zavřený zůstává kvůli výpadku technologií klimkovický tunel. Kvůli zaplavení vodou silničáři ráno uzavřeli část dálnice D55 ve Zlínském kraji. Od soboty řidiči neprojedou ani po dálnici D56 z Ostravy do Frýdku-Místku. Nedostupné je kvůli podemletým a zaplaveným silnicím Jesenicko. V noci na dnešek rozvodněná řeka Bělá strhla hlavní silnici I/44 od Jeseníku do České Vsi a dál přes Písečnou na Mikulovice. Kromě podemletých silnic situaci v regionu komplikují i popadané stromy. Neprůjezdné jsou i silnice na Opavsku. Podle údajů z ŘSD jde třeba o komunikaci mezi Krnovem a obcí Krásné Loučky nebo Krnovem a Dolním Benešovem. V Moravskoslezském kraji navíc nejezdí téměř nikde ani vlaky. Ostravsko sčítá škody, které budou na železnici činit stovky milionů korun. Dopravci vyzývají, aby lidé necestovali. Problémy nejsou jen na severní Moravě. Řeka Velička zaplavila také silnice na Hodonínsku. Uzavřená je silnice druhé třídy 252 od křižovatky na Pec pod Sněžkou po státní hranici s Polskem.",
        "category": "Ekonomika",
        "photos": 45,
        "date": "2024-09-15T13:33:00+02:00",
        "comments": 1
    },
    {
        "title": "Konkurence nespí. Startup prorazil s olivovým olejem v plastu, kopírují ho další",
        "content": "Na jaře roku 2023 si na síti LinkedIn Andrew Benin, spoluzakladatel a výkonný ředitel amerického startupu Graza, postěžoval, že konkurenční společnost Brightland začala balit svůj nový olej na pizzu do stlačitelné plastové láhve. Do té doby byl však takový obal charakteristický pouze pro výrobky jeho firmy. „Kultura napodobování je nedílnou součástí našeho podnikatelského prostředí,“ posteskl si tehdy. Jeho společnost již dva roky předtím uvedla na trh své dva olivové oleje, jeden určený k tepelné úpravě pokrmů a druhý na dipy a do salátů. Mezi zákazníky zaznamenaly obrovský úspěch. Bez sociálních sítí by se to ale nestalo. Protože dříve Benin pracoval jak v luxusních restauracích, tak ve startupech zaměřených na přímé spotřebitele, umožnilo mu to získat peníze a dostat značku do rukou placených i neplacených influencerů, včetně internetových kuchařů. Ti na TikToku a Instagramu učí novou generaci vařit. Jeho značce pomohla i cena, za kterou se její produkty prodávají. Olej vyrobený ze španělských oliv picual se momentálně prodává za sedmnáct dolarů a je v porovnání s konkurencí levnější. Spotřebitelé značku chválili také kvůli kvalitě. Velmi dobře rozpoznatelné a stlačitelné láhve oleje Graza, s nimiž se dobře manipuluje, umožňují začínajícím kuchařům napodobit způsob, jakým přísadu používají profesionálové v kuchyních restaurací. Kreslené etikety jsou zářivě zelené a veselé, na jedné z nich je vyobrazena žena, která lije přes hlavu olej na pánev držící za zády. Názvy obou olejů (Sizzle a Drizzle) ukazují, který z nich je vhodnější k jakému použití, a spoustu lidí tak přivádějí k myšlence koupit si hned obě balení místo jednoho. Za posledních třicet let se olivový olej v americkém jídelníčku prosazuje raketovým tempem. Nejprve se objevil jako speciální ingredience oblíbená mezi tamními kuchaři středomořského původu, pro většinu země však byl až příliš divně chutnající anebo okázalý. To se začalo měnit díky soustředěnému úsilí něčeho, co lze označit za globální lobby olivového oleje. Pro vlivné členy amerického gastrosvěta se začaly uskutečňovat exkurze po jižní Evropě a olivový olej se pak pomalu dostával do centra zájmu i za Atlantikem. Spotřebitelé v USA od počátku 90. let zečtyřnásobili spotřebu olivového oleje a vytvořili tak trh v hodnotě téměř 7 miliard dolarů, který nadále výrazně roste. „Amerika dosud neměla značku olivového oleje, která by vyčnívala z řady,“ vysvětluje Randy Burt, analytik spotřebitelských potravin a nápojů z poradenské společnosti AlixPartnersThomas. Obaly mají za úkol nejen chránit svůj obsah, ale také vyvolat u lidí určité chování. Spotřebitelský systém představuje konstelaci produktů, která je příliš rozsáhlá na to, aby ji bylo možné skutečně pochopit. „Obaly poskytují zkratku pro pocit jistoty při rozhodování o koupi bez skutečných informací,“ říká Thomas Hine ve své knize Total Package z roku 1995. Cesta k nalezení nového přístupu k balení známého zboží a přesvědčení spotřebitelů bývala dlouhá. Před vytahovací krabičkou na papírové kapesníky Kleenex se tento hygienický produkt prodával pouze v balíčcích, před tubami na zubní pastu Colgate se hmota ze sklenice nabírala malou lžičkou. Vynalezení lepšího obalu katapultovalo obě produktové řady po jejich uvedení na trh na špičku. Pro pochopení síly obalu může posloužit balená voda. Celý americký trh je momentálně pravděpodobně čistě marketingově-obalovým cvičením, protože to, co je uvnitř dané láhve, se liší jen málo, pokud vůbec. Křiklavé plastové láhve značky Evian Alps nakonec převálcovala hranatá silueta vody Fiji Water. Obě tyto značky přitom vyvolávají dojem něčeho mnohem luxusnějšího, než je jedna z nejzákladnějších látek na této planetě. Bylo jen otázkou času, kdy se objeví voda v plechovkách. Rostoucí značka Liquid Death je pravděpodobně nejextrémnější projev toho, kam až může obal zboží zajít. Společnost, která díky sociálním začla prodávat svou vodu v hliníku, nedávno ocenili na 1,4 miliardy dolarů. Její produkty jsou nyní k mání po celých Státech od prodejen ekologických potravin až po hypermarkety. Problém však je, že jakmile konkurence uvidí, že chytré obaly fungují, mnoho z nich se přizpůsobí a bude je následovat. „Na trhu panuje tvrdá konkurence,“ potvrzuje analytik Burt. Společnost Graza přitom podle něj nevynalezla stlačitelné láhve a nevymyslela do nich ani koření nebo přísady na vaření. Nevynalezla ani používání olivového oleje, to dělali kuchaři. „Společnost si jen všimla malé mezery na přeplněném trhu a vrhla se do něj. Není důvod očekávat, že by ji ostatní nyní nenásledovali,“ říká Burt. Spolu se značkou Brightland, která se kvůli totožnému obalu stala terčem kritiky značky Graza, oznámila na začátku tohoto roku i společnost California Olive, že začne svůj olivový olej prodávat v plastových obalech. Podle slov jejího generálního ředitele si tento krok vyžádali sami zákazníci. I šéf startupu Graza Benin přiznává, že jeho dodavatel láhví musí pravidelně čelit dotazům od konkurence, která chce mít vlastní verzi. Startup Graza proto na všechny tyto tyto výzvy reagoval dalším zvratem v balení: značka nyní prodává náhradní náplně do svých plastových obalů v hliníkových plechovkách. „Vítáme to,“ říká jeho šéf s odkazem na konkurenci, která nikdy nespí. „Pokud se od toho nedokážeme oprostit, nemáme nárok na dlouhodobě udržitelný podnik,“ uzavírá zakladatel a šéf startupu Graza Andrew Benin.",
        "category": "Ekonomika",
        "photos": 33,
        "date": "2024-09-15T12:00:00+02:00",
        "comments": 6
    },
    {
        "title": "Pokud nezaplatíte, zablokujeme vám účet. Kybernetické vydírání nabírá na síle",
        "content": "„V uplynulém období jsme registrovali razantní nárůst případů vishingu v kombinaci se spoofingem telefonních čísel,“ říká David Schön, tiskový mluvčí Policejního prezidia České republiky. V takových případech se útočník vydává za pracovníka nějaké organizace prostřednictvím telefonického hovoru. S podobnými incidenty, jen tentokrát přes sociální sítě, se v posledních měsících potýkají i firmy. Podvodníci přitom často používají nátlak a oběť se snaží zastrašit. „Poslední pokus o podvod jsme zaznamenali letos v červnu. Podvodníci se vydávají za zákaznickou podporu společnosti Meta a píšou několik zpráv o tom, že účet bude brzy zablokován. Pro odblokování nebo vyhnutí se zablokování máte co nejdříve kliknout na odkaz,“ sděluje Milan Zeman, ředitel strategie digitální agentury myTimi. Podvodníci ale zcela běžně atakují také soukromé profily. „Před pár lety se mi někdo dostal k účtu na Instagramu a začal mi posílat e-maily s požadavkem na výkupné, vyhrožoval zveřejněním mých soukromých kompromitujících fotografií. Ironií však bylo, že jsem na svůj osobní účet na Instagramu kdysi nahrála pouze jednu fotku z firemní akce,“ říká Jana Večerková, zakladatelka a ředitelka kurzů programování Coding Bootcamp Praha. Podobné praktiky zahrnují například podvodné e-maily (phishing), podvodné volání (vishing), nastrčené cizí flešky (baiting) nebo také podvodné SMS zprávy či zprávy na sociálních sítích. Cílem jsou většinou finance oběti. „Útočník může vystupovat jako důvěryhodná instituce a s pomocí časového nátlaku oběť vystresuje tak, že přestane být obezřetná a vyplní kupříkladu přihlašovací údaje ke kartě na podvodné stránce. Tím získá útočník přístup k bankovnímu účtu,“ říká Lenka Soukupová, tisková mluvčí Národního úřadu pro kybernetickou a informační bezpečnost. Toto takzvané sociální inženýrství je u kyberútočníků dlouhodobě v oblibě. Kybernetická kriminalita v České republice narůstá od roku 2011, kdy ji policie začala evidovat. „Výjimkou byl rok 2020, kdy došlo k mírnému poklesu. Nárůst v posledním desetiletí samozřejmě souvisí s rozvojem informačních a komunikačních technologií i zvyšujícím se počtem uživatelů,“ dodává David Schön. V případě, že se útočníkům povede oběť podvést, nedá se bohužel příliš spoléhat na zákaznickou podporu dané sociální sítě. „Instagram ani Meta nikdy smysluplně nereagovaly na mé zprávy o tom, že byl můj profil ukraden,“ dodává Jana Večerková. V podobných případech, ať už se lidé či firmy stanou obětí podvodu, je proto potřeba se co nejdříve obrátit na policii. „Kolegové vyhodnotí všechny okolnosti případu a zvolí další postup,“ uvádí David Schön. Poznat, že jde o podvod, přitom nemusí být snadné jen ze samotného obsahu zprávy. Doby, kdy podvodníci psali výhružné e-maily lámanou češtinou a s mnoha chybami, jsou totiž dávno pryč. Dnes není výjimkou, že text je napsaný profesionálně a bez chyb. Výhodou v takovém případě může být, pokud už dané firmy mají s podporou nějaké zkušenosti. „My s podporou Facebooku často komunikujeme, když za naše klienty řešíme problémy s reklamními účty, takže víme, jak taková oficiální komunikace vypadá,“ říká Milan Zeman. Vodítkem může být i prozkoumání účtu, ze kterého zpráva přišla. Ten oficiální bude mít pravděpodobně statisíce sledujících a bude ověřený, což dokládá modrá fajfka. „Jednoduchou radou je také používání selského rozumu – solidní firmy, provozovatel různých serverů a platforem mají jasně nastavena pravidla komunikace, plateb a kontaktů s klienty. Do těchto pravidel nepatří vydírání či vyhrožování,“ zdůrazňuje David Schön. V případě, že útočník zkouší svou oběť vydírat a požaduje zaplacení, nedoporučuje se v žádném případě nic platit. Podle odborníků to totiž stejně nebude mít kýžený efekt. „Bohužel, pravděpodobnost ukončení vydírání po zaplacení je velice nízká. Útočníci často vnímají ochotu platit jako signál zranitelnosti a mohou požadovat další platby,“ říká David Strejc, odborník a aktivista v oblasti umělé inteligence ze společnosti AutoERP. Velmi důležitá je pak také prevence. Tou může být například kvalitní zabezpečení svých zařízení. „Používejte kvalitní antivirový software a pravidelně jej aktualizujte. Ujistěte se, že máte zapnutý firewall, a nezapomínejte na pravidelnou aktualizaci operačního systému a všech nainstalovaných programů,“ radí David Strejc. Samozřejmostí by ale mělo být také pěstování digitální gramotnosti a neustálé vzdělávání se v oblasti kybernetické bezpečnosti. V praxi to tak znamená neustálé sledování trendů, a rozpoznávání phishingových útoků a dalších podvodných technik. Podvodníci totiž neustále zkoušejí nové techniky a způsoby, jak oběť nachytat. „Významnou roli hraje také rychlý vývoj technologií. I v tomto kontextu lze očekávat, že počet útoků v kyberprostoru bude mít rostoucí tendenci,“ myslí si Lenka Soukupová. Pokud se proto lidé stanou obětí podobných útočníků, není na místě se stydět o tom mluvit, naopak. „Pokud se člověk stane obětí nějakého kyberkriminálního činu, je dobré o něm hovořit se svým okolím a varovat ho před podobnými chybami,“ uzavírá Soukupová.",
        "category": "Ekonomika",
        "photos": 4,
        "date": "2024-09-15T09:00:00+02:00",
        "comments": 18
    },
    {
        "title": "Matky pracovat chtějí, ale chybějí kratší úvazky. Stát tím přichází o miliardy",
        "content": "Důvodů, proč rodiče, v drtivé většině ženy, pečující o malé děti nepracují, i když by si to často přáli, je víc. Prvním je často vzpomínaný nedostatek volných míst v předškolních zařízeních. Dětské skupiny mají místo pro zhruba 23 tisíc dětí starších šesti měsíců. Ve státních mateřských školách je místo pro více než 35 tisíc dětí starších dvou let. Mateřskou ale loni čerpalo téměř 114 tisíc osob. Na rodičovské pak je aktuálně asi 350 tisíc lidí. Čísla tak ukazují výrazný nepoměr v nabídce míst v předškolních zařízeních vůči populaci rodičů malých dětí. Kromě většího počtu volných míst ve školkách by k většímu zapojení pečujících rodičů do pracovního procesu pomohla vyšší nabídka částečných úvazků ze strany zaměstnavatelů. Nabídka zkrácených úvazků je totiž v Česku dlouhodobě velmi nízká. Tvoří pouze asi šestiprocentní podíl, kdežto unijní průměr činí osmnáct procent. Podíl zkrácených úvazků ale pomalu roste. Zaměstnavatelé mohou již přes rok využívat slevu na pojistném za zkrácené úvazky ve výši pěti procent z úhrnu vyměřovacích základů zaměstnanců. Podle dat statistického úřadu vzrostl za druhé čtvrtletí počet částečných úvazků na 476 tisíc z 406 tisíc. Tajný recept nemáme, ale některé studie říkají, že dobré vztahy na pracovišti mají vliv i na délku života. Proč se vyplatí vycházet s kolegy se dočtete v online poradně personální agentury Předvýběr.CZ. Podle Tomáše Ervína Dombrovského, analytika společnosti Alma Career, pod níž spadá například i pracovní portál Jobs.cz., chybí na pracovním trhu zhruba dvě stě tisíc lidí. „Rád říkám, že primárně nám chybí tolik žen, které se nevracejí do práce,“ vysvětluje odborník na pracovní trh. V průměru ženy rodí těsně před třicítkou, zhruba v 29 letech. Ekonomka Klára Kalíšková v této souvislosti upozornila, že z trhu práce tak na několik let zmizí ženy, které už za sebou mají několik let praxe, pro firmu jsou tak velmi cenné. „Ženy jsou navíc vzdělanější část populace, přes čtyřicet procent z nich má vysokou školu. U mužů je podíl vysokoškolsky vzdělaných 27 procent,“ doplnila Kalíšková, která působí na fakultě informatiky a statistiky VŠE v Praze a také na institutu Cerge. Zapojení pečujících rodičů, převážně tedy matek, na trh práce by podle výpočtu, který pro Mumdoo provedla ekonomka Kalíšková, přineslo státní kase skoro deset miliard korun ročně na dani a pojistném. Výpočet provedla na základě průměrné hodinové mzdy ve výši 215 korun, kdy by si při úvazku na 12 hodin týdně rodič mohl vydělat asi 11 tisíc korun měsíčně. Výše zdanění by pak záležela nejen na výši mzdy, ale také na formě jejich zapojení na trhu práce. Mumdoo zde předpokládá, že kdo má měsíční výdělek do deset tisíc pracoval by na dohodu, s vyššími příjmy na pracovní smlouvu. Relativně dlouhá mateřská spojená s nemožností pracovat je podle odborníků jedním z hlavních důvodů rozdílu mezi mzdou žen a mužů, které má Česku jeden z nejvyšších v Evropě. V Česku činil ve druhém čtvrtletí letošního roku medián mezd, který ukazuje číslo, kdy půlka mezd je nad ním a půlka pod ním, 38 529 korun hrubého. U mužů dosáhl 41 540 korun, u žen byl 35 565 korun. To se pak odráží i na míře úspor žena a mužů, mezi nimiž se rozevírají nůžky, jak ukázal průzkum Unicredit Bank. „Čím vyšší sumu má klient na účtu, tím je pravděpodobnější, že je majitelem účtu muž. Na běžných a spořicích účtech se sumami do 2,5 milionu korun je poměr mužů a žen jakožto vlastníků účtu téměř vyrovnaný. Při aktivách nad 12,5 milionu jsou už nůžky otevřené velmi výrazně, poměr je 26 ku 74 ve prospěch mužů jako vlastníků,“ popsal situaci Petr Plocek, mluvčí UniCredit Bank.",
        "category": "Ekonomika",
        "photos": 3,
        "date": "2024-09-15T00:00:00+02:00",
        "comments": 107
    },
    {
        "title": "Protesty zmítají Bangladéší. Výrobci rychlé módy hrozí odchodem ze země",
        "content": "Na výrobu v Bangladéši spoléhají všechny hlavní oděvní firmy. Oblečení ze zdejších továren je na pultech obchodů H&M, Gap či Zara. Hodnota roční produkce bangladéšských textilek dosahuje 55 miliard dolarů (1,24 bilionu korun), firmy však nyní čelí nejisté budoucnosti poté, co několikatýdenní protesty svrhly v srpnu vládu šajch Hasíny Vadžídžové. Informuje o tom portál BBC. Nejméně čtyři továrny se ocitly v plamenech, zatímco se výrobci snažili udržet produkci i při celostátním výpadku internetu. Tři velké značky včetně společnosti Disney a amerického řetězce supermarketů Walmart se již poohlédly po producentech oblečení na příští sezonu jinde. A problémy nekončí. Kvůli nepokojům se minulý týden zavřelo asi šedesát továren. Zaměstnanci protestují s různými požadavky včetně zvýšení mezd. „Nedávné události ovlivní důvěru odběratelů v bangladéšské výrobce,“ je přesvědčen Mohiuddin Rubel, ředitel Asociace výrobců a vývozců oděvů. Podle něj se zakázky mohou rychle přesunout ke konkurenci třeba do Vietnamu. Kyaw Sein Thai, který má obchodní kanceláře jak v Bangladéši, tak v USA, se domnívá, že nedávné politické nepokoje by mohly letos vést k poklesu vývozu o deset až dvacet procent, což by pro Bangladéš bylo kritické. Vývoz tzv. rychlé módy zde tvoří 80 procent příjmů z exportu. Ani před událostmi posledních měsíců nebyl bangladéšský oděvní průmysl a jeho ekonomika v dobrém stavu. Skandály s dětskou prací, smrtelné nehody a covidové odstávky si vybraly svou daň. Prudce rostoucí ceny zdražily výrobu, zpomalující se poptávka znamenala nižší tržby. Společně se snižováním příjmů z vývozu klesaly i devizové rezervy. A byly tu i další problémy. Nadměrné výdaje na infrastrukturní projekty vyčerpaly státní pokladnu, rozbujelé zvýhodňování známých a politiků oslabilo banky, protože mocní podnikatelé s vazbami na stranu bývalé premiérky Vadžídžové nespláceli půjčky. „Bylo to promyšlené vykrádání finančního systému,“ řekl BBC nový guvernér centrální banky země Ahsan Mansur. „Jsme v obtížné situaci a chceme plně splácet naše zahraniční závazky, a to do poslední mince. Prozatím však potřebujeme nějaký dodatečný polštář,“ uvedl Mansur. Varoval však, že proces bude trvat roky a země bude potřebovat finanční pomoc včetně dalšího záchranného programu od MMF. Mahaburbur Rahman, jehož rodina před dvaceti lety založila oděvní firmu Sonia Group, upozorňuje, že už jen klesající devizové rezervy v zemi jsou dostatečným důvodem k oslabení důvěry obchodních partnerů. „Obávají se, jak zaplatíme za dovoz příze z Indie a Číny, když nemáme dostatek dolarů. Mnozí z nich už ani nemohou přijet do Bangladéše zadat nové zakázky, protože je před cestou nechce nikdo pojistit,“ říká Rahman. Protesty, které svrhly Vadžídžovou, vyvolali studenti frustrovaní z nedostatku dobře placené práce a příležitostí. Oděvní továrny sice vytvořily miliony pracovních míst, ale ta jsou špatně ohodnocená. Někteří zaměstnanci továren uvedli, že se snaží přežít s platem, který dosahuje sotva poloviny minimální mzdy v zemi. To znamená, že jsou nuceni brát si půjčky, aby uživili své děti. „Nespokojíme se s ničím menším než se zdvojnásobením,“ řekla jedna z demonstrujících, která se reportérovi BBC představila jako Maria. „Mzdy musí odrážet růst životních nákladů,“ dodala. „Získáváme pouze titul, nezískáváme správné dovednosti,“ přidal se další z protestujících Mohammad Zaidul. Spoléhá na nynějšího vůdce země Muhammada Júnuse. Fahmida Khatunová z Centra politického dialogu poukazuje na to, že diverzifikace ekonomiky bude mít zásadní význam pro budoucnost vzdělaných mladých lidí „Žádná země nemůže dlouhodobě přežít, pokud je založená pouze na jednom odvětví,“ uzavírá podle BBC.",
        "category": "Ekonomika",
        "photos": 51,
        "date": "2024-09-14T19:00:00+02:00",
        "comments": 4
    },
    {
        "title": "Austrálie, země gamblingu zaslíbená. Ani zákaz reklamy to nejspíš nezmění",
        "content": "Když bylo Australance Mary čtyřicet let, jejímu manželovi, tehdy padesátníkovi, diagnostikovali časné stadium demence. Muž se brzy poté ocitl v domově pro dlouhodobě nemocné, kde ho jeho manželka pravidelně navštěvovala. Cestou zpět se však stále častěji zastavovala v hospodě. A protože tam byly automaty, začala hrát. Brzy se ocitla ve fázi, kdy už nemohla přestat. Kvůli péči o děti dala později výpověď v práci, a když její manžel zemřel, prodala jeden z jejich domů, aby vyžila. Najednou měla v ruce spoustu peněz. Začala zůstávat v hernách až do časných ranních hodin a stále častěji nechávala své děti, z nichž nejstaršímu bylo 18 a nejmladšímu šest let, aby se staraly samy o sebe. Nakonec jí úřady děti odebraly z péče, píše list The Guardian. Příběh na automatech závislé Australanky je jen jedním ze střípků podobných osudů tamních obyvatel. Společného jmenovatele mají v podobě hazardu. Například jen stát Nový Jižní Wales je co do počtu hracích automatů na druhém místě za Nevadou, kde leží hříšné Las Vegas. V Novém Jižním Walesu se nachází přibližně 90 000 automatů, to odpovídá jednomu automatu na každých 88 obyvatel. V Nevadě, která má 3,1 milionu obyvatel, jich je asi 120 000. Gambling je problém celé země. Austrálie má méně než procento světové populace, podle Australského institutu se v ní však nachází 18 procent všech výherních automatů. Australané také v automatech prohrají nejvíc peněz na světě v přepočtu na obyvatele. Podle tamního Australského institutu pro zdraví a sociální péči ročně prosázejí 25 miliard dolarů. (565 miliard Kč) Tato obrovská částka je částečně způsobena tím, že v Austrálii se za hazardem nechodí do kasin nebo speciálních heren, jako jinde na světě, ale do hospod, které jsou na každém rohu. Ale nejde jen o krabice s blikajícími žárovkami. V zemi je na postupu i online hazard přístupný odkudkoli. Podle průzkumu Centra pro výzkum hazardních her si už třetina respondentů v posledních čtyřech měsících vsadila online. „Třiašedesát centů z každého dolaru, který projde automatem, pochází od závislého,“ říká Tim Costello z australské Aliance pro reformu hazardních her. Přesné údaje o počtu sebevražd způsobených hazardními hrami v Austrálii neexistují, ale podle údajů z Hongkongu, kde je míra hazardních her nižší, by to podle Costella mohlo být pravděpodobně dvacet procent. V poslední době se v Austrálii stále hlasitěji mluví o hazardních hrách a jejich regulaci. Labouristická vláda již dříve navrhovala částečný zákaz reklamy na na ně, přelomové bylo loňské doporučení parlamentu požadující jejich úplný zákaz. Vzápětí však některé mediální společnosti začaly kvůli obavám o příjmy z reklamy lobovat za to, aby vláda zákaz zmírnila. Zastánci změn doporučují, aby se k hazardu přistupovalo podobně jako ke kouření: jako ke zdravotnímu problému. Austrálie zakázala reklamy na kouření v roce 1992. Dnes kouří denně méně než desetina Australanů. Podle průzkumu z roku 2022 tři čtvrtiny z nich v posledním roce hrály hazardní hry. „Máme nejslabší regulaci ze všech zemí světa. To je vše, co s tím souvisí,“ říká Costello. Zákaz reklam na hazardní hry by podle něj ochránil děti, omezil domácí násilí a podle něj je to nezbytné i pro ochranu australské kultury. „Pokud sledujete australské reklamy na sportovní sázení, v každé z nich jsou mladí muži, kteří nabádají: hrajte s kamarády.“ Hazard je v Austrálii velmi snadno dostupný. Sázet lze z telefonu, v hospodách, klubech i sázkových kancelářích. Na výběr jsou sázky na sport, politiku, reality show, koně, chrty, hrát se dá na automatech. Závislí přišli o manželství, dostali se do vězení, prohráli své domy, ztratili práci, rodiny, přátele a trpěli drogovou závislostí. Jedna Australanka, která je již šest let „čistá“ strávila týden sledováním svého bratra, jak sází své úspory na důchod ve výši 40 000 dolarů. Jedenadvacetiletý muž se již dvakrát pokusil o sebevraždu. Ani Australanka Mary si není si jistá, zda zákaz reklamy něco změní. „Možnosti k hazardu jsou doslova na každém kroku, je to prostě všude...“ říká. Čtyři z jejích dětí se od té doby vrátily do její péče, ale nejstarší dcera jí stále neodpustila. „Začínám se trochu bát, že můj problém je už příliš velký na to, abychom se znovu usmířily,“ říká. „Ale doufám, že jednou ten den přijde,“ uzavírá podle The Guardianu žena závislá na sázení.",
        "category": "Ekonomika",
        "photos": 3,
        "date": "2024-09-14T17:00:00+02:00",
        "comments": 1
    },
    {
        "title": "Převzetí letounů L-39NG je obrovská příležitost, říká šéf LOM PRAHA Protiva",
        "content": "Blíží se převzetí letounu L-39NG na Dnech NATO. Co to pro státní podnik znamená?Letošní Dny NATO jsou pro nás skutečně milníkem, protože tam bude poprvé představeno nejen první letadlo L-39NG určené pro státní podnik, ale i speciální nová kamufláž. Dny NATO chceme jako etablovanou a mezi lidmi velmi oblíbenou akci využít k představení letadla veřejnosti. Do konce letošního roku bychom měli od výrobce Aero Vodochody převzít první dva letouny. U dvou letounů to ale nekončí, že?Ano, celkem dostaneme čtyři letadla, přičemž s výrobcem máme uzavřenou opci na další čtyři, takže celkem je v plánu osm kusů. Pořízení nových cvičných proudových letadel je historickým momentem v přezbrojování Centra leteckého výcviku, kde tímto nahrazujeme stávající L-39C za novou generaci letadel, která je technologicky i kvalitativně vyspělejší. S novými letouny se dostáváme do 21. století a jejich převzetí má vliv nejen na současně probíhající výcvik, ale reagujeme jím i na novou akvizici letounů F-35. Od společnosti Lockheed Martin máme deklarováno, že letoun L-39NG je vhodnou platformou pro výcvik budoucích pilotů letounů páté generace. Dokonce jsme byli první českou firmou, která s Lockheed Martin podepsala v tomto programu průmyslovou spolupráci. Čistě pro představu, do jaké míry jsou si L-39NG a F-35 podobné?L-39NG je proudový letoun určený pro základní a pokročilý výcvik studentů–pilotů, kteří se na něm mají naučit postupy taktického létání. L-39NG má takzvaný „glass cockpit“ s moderní avionikou, což si můžeme zjednodušeně představit jako moderní displeje, na rozdíl od L-39C, kde najdeme klasické analogové budíky. Současně je cvičný letoun vybaven moderními komunikačními prostředky, jejichž zvládnutí je taktéž předpokladem pro pilotování bojových letounů taktického letectva. Kdybych to měl obecně zjednodušit, tak studenti typicky z Univerzity obrany začnou výcvik od cvičných vrtulových letadel, přes L-39NG až po pilotování samotného F-35, podobně jako žák na základní škole také rovnou nejde studovat vysoce odborné předměty. Naším cílem je, aby student, který úspěšně dokončí výcvik na L-39NG, byl v základu připraven usednout do armádní F-35. Nezapomínejme také na to, že Armáda České republiky nebude jediná, kdo bude potřebovat základní výcvik pilotů F-35. V rámci Aliance bude těchto letounů operovat několik stovek, což je pro nás obrovská šance stát se mezinárodním výcvikovým hubem. Takže ono převzetí L-39NG má pro státní podnik LOM PRAHA zjevně hlubší rozměr než jen samotný fakt, že budete mít tato nová letadla…Přesně tak, má to průmyslový multiplikační efekt. Zabezpečí se tak nejen kvalitativně mnohem vyšší úroveň výcviku pilotů AČR a jejich příprava na F-35, ale zároveň věřím, že nám to přivede i nové zákazníky a tím rozvoj nejen technologický, ale i co do tržeb. Jak už jsem říkal, je to obrovská příležitost a důkaz rozvoje unikátní národní schopnosti, kterou si zachováváme, tedy to, že na území České republiky máme jak výrobní, tak výcvikové kapacity, čímž se moc zemí pyšnit nemůže. Celkově se nacházíme v době obrovských příležitostí pro český letecký průmysl jako takový a my všechny tyto trendy pochopitelně vnímáme, včetně toho, že v tomto odvětví můžeme být na předních příčkách nejen v rámci Evropy, ale i celosvětově. Přesuneme se na chvíli od letadel na letiště. LOM PRAHA převzal letiště v Plzni–Líních a Přerově–Bochoři. Opět se zeptám, jaký význam bude pro státní podnik mít to, že bude tato dvě letiště provozovat?Začnu trochu zeširoka. V minulosti se LOM PRAHA definoval tím, že jsme opravovali a servisovali vrtulníky východní provenience a dělali výcvik. Takhle jednoduše už ale dnes státní podnik definovat nemůžeme, nebylo by to konkurenceschopné ani udržitelné. Rozvíjíme portfolio a do toho patří i provozování zmíněných dvou letišť. Letiště v Přerově provozujeme už deset let, přičemž aktuálně nabývá na významu, protože je důležitým strategickým bodem nejen pro AČR, ale i pro integrovaný záchranný systém, což se v minulosti ukázalo třeba při povodních. To platí i pro letiště v Plzni–Líních. Obě letiště jsou součástí strategické infrastruktury, obě provozujeme ve smíšeném provozu, tedy vojenském i civilním. Za udržení a nepřerušení jejich provozu jsme opravdu rádi. Právě to nepřerušení provozu při červencovém převzetí plzeňského letiště bylo dosti unikátní. Plynule jsme navázali na předchozího provozovatele a umožnili kontinuálně využívat letiště leteckým provozovatelům. Zdůraznil bych i to, že po Aeroklubu ČR jsme druhým největším provozovatelem civilní letištní infrastruktury u nás a provozování letišť je pro státní podnik aktuálně jednou ze základních schopností, kterou chceme do budoucna rozvíjet. Popsal jste, jak se LOM PRAHA portfoliově rozrostl. Co vlastně bylo klíčem k úspěchu tohoto rozvoje ze státem vlastněné opravny letecké techniky na široce rozkročený státní podnik?Zásadní byla jasná vize toho, kam vůbec chceme směřovat a dál se rozvíjet. Klíčová byla diverzifikace portfolia, abychom nebyli závislí jen na jednom zákazníkovi, kterým je primárně Armáda České republiky. Té jako hlavnímu zákazníkovi je potřeba stále ukazovat, že tu má jako důvěryhodného a stabilního partnera – státní podnik, o který se může i do budoucna opřít. S každým přezbrojovacím projektem se hlásíme o svou roli. Nyní se bavíme například o logistické podpoře velkých přezbrojovacích projektů, které nemusí vždy souviset jen se vzdušnými silami. Uvědomili jsme si též, že máme špičkovou technologickou dceřinou společnost VR Group, která vyvíjí simulační systémy, a v tom je dnes obrovský potenciál, nejen pro AČR. Začínáme postupně rozvíjet i činnosti v podpoře letištní infrastruktury. Mohl byste uvést konkrétní příklad?Uvedu hned dva. Na vrtulníkové základně v Náměšti nad Oslavou jsme pro účely AČR vystavěli simulační centrum pro vrtulníky Viper a Venom. Druhým příkladem je budování simulačního centra pro L-39NG v Pardubicích. To nám otevírá cestu k tomu, abychom byli ve větší míře partnerem pro ministerstvo obrany v rámci správy, rekonstrukcí a výstavby nemovité infrastruktury na letištích. Ostatně se to ukazuje i na rozvoji zázemí pro AČR na letišti v Přerově. Bavíme se o určité vzestupné trajektorii toho, jak fungujeme navenek, a to s sebou nese i pozitivní efekt směrem dovnitř státního podniku. Zaměstnanci určitě více vnímají, že má podnik vizi, že to celé dává smysl a že mají u nás perspektivu. Současné projekty znamenají pro podnik další desítky let práce se špičkovými technologiemi. To, že si naši průmyslovou roli do budoucna uvědomují nejen partneři z obranné a bezpečnostní komunity, ale i naši zaměstnanci, nás nesmírně těší. V příštím roce oslaví LOM PRAHA 110 let od založení, takže je asi skutečně důležité nejen se ohlížet za minulostí, ale naopak ukazovat své místo v budoucnosti…Přesně tak. Já se i během svého předchozího působení ve Vojenském technickém ústavu snažil o to, abychom státní podnik prezentovali jako něco, co má smysl, a co zvlášť v současné bezpečnostní situaci nabývá na významu. S tím se pojí i nutnost vysvětlovat veřejnosti, jaké je jeho místo na slunci, a že nejde jen o něco přežitého, co si s sebou neseme z minulých dob. Státní podnik rozhodně není nějakým socialistickým molochem, který se musí dotovat ze státních peněz. Aby tomu tak nebylo, musí sám o sobě smýšlet moderně a byznysově, pak si na sebe umí vydělat a prosperovat. To se ale neobejde bez proaktivního oslovování nových potenciálních zákazníků a budování širšího portfolia působnosti a kompetencí. Nelze spoléhat jen na to, že vám bude fungování podniku vždy ze sta procent pokrývat stát. Vraťme se k zaměstnancům. Dovedu si představit, že jak na opravárenských pozicích, tak na letištích bude hodně srdcařů, kteří svou práci mají rádi a věnují se jí dlouhodobě. Jak se vám daří rekrutovat nové zaměstnance z řad mladé generace?Toto je velmi široké téma, na které by šlo klidně udělat samostatný rozhovor. Samozřejmě si uvědomujeme, že tu máme generaci srdcařů, které bude potřeba postupně nahrazovat mladšími kolegy. Zároveň tu máme přetlak poptávky po technologických expertech, o které se mnohdy přetahujeme se soukromým sektorem. Významně nám pomáhá to, že v současné době pracujeme s moderními technologiemi, kterých bude jen přibývat. To je nepochybně pro mladé zaměstnance atraktivní a má to dlouhodobou perspektivu. Musíme jít naproti jejich zájmu o práci v oborech, kterými se LOM PRAHA zabývá, a to různými exkurzemi, stážemi, vedením bakalářských a diplomových prací, ale i prezentacemi a besedami na školách. Rádi bychom brzy spustili také nově nastavený stipendijní program. Sám jsem velkým příznivcem aktivit i mimo naše hlavní portfolio, kupříkladu podpory různých modelářských kroužků. V dětech je často obrovský potenciál. Takže není problém rekrutovat už hotové experty?My jsme se rozhodli jít trochu jinou cestou. Vedle stále složitějšího hledání kvalifikovaných odborníků nabíráme také technicky zdatné mladé lidi a praxí si je sami vychováme k expertíze. Dnes se sluší říct, že už zdaleka nejde jen o mladé muže, ale i o dívky. Zaměstnáváme například leteckou mechaničku, která je původně vyučenou kadeřnicí, ale zaujala ji letecká technika a propracovala se až na vysoce expertní post, kde svou práci dělá naprosto špičkově. A takovéto příklady táhnou. Když se zaměříme na možnosti spolupráce v budoucnu, máme tu pochopitelně AČR, ale také další armády aliančních států i soukromé subjekty. Jak by podle vás měla být tato spolupráce nastavena?Pro naši armádu jsme tu z principu věci primárně, k tomu jsme byli založeni. Pro ni dlouhodobě plníme 70 až 80 procent naší činnosti. Dobré však je, že v rámci přezbrojování AČR se dostáváme do kontaktu se zahraničními výrobci, ať už jde o zmíněný Lockheed Martin u F-35 nebo Bell u vrtulníků H-1, do budoucna se nabízí i brazilský Embraer. To nám dává přesah k zahraničním partnerům v rámci průmyslové spolupráce, s nimiž už nemusíme řešit jen to, co se týče AČR, ale můžeme nabídnout své služby jiným jejich zákazníkům, včetně civilního sektoru. Toto nám otevírá dveře k širší spolupráci. Obecně realizujeme opravy letecké techniky a výcvik pilotů zejména pro země EU a NATO, například pro Slovensko, Polsko, Rakousko, Nizozemsko, Bulharsko, Chorvatsko, Severní Makedonii, ale i mimo tato teritoria, např. výcvik pilotů a techniků pro Thajsko nebo některé africké státy. V ryze komerčním sektoru bych pak vypíchl naše nevojenské portfolio. O co konkrétně jde?Máme k dispozici strojní obrábění, galvanovnu, 3D scanner, nedestruktivní testování a další činnosti, které můžeme komercionalizovat do civilního sektoru. Musíme je udržovat ve prospěch oprav armádní letecké techniky, ale byla by škoda nevyužít je i mimo to. V současné době pracujeme s normami, které se spíše kloní k východní provenienci, ale postupně přecházíme do režimu odpovídajícího nejmodernějším západním standardům, což nám přináší nové obchodní příležitosti. V oblasti strojního obrábění a galvanovny realizujeme zakázky pro sektor automotive, nebo třeba i pro zdravotnictví. Hodně cílíme i na civilní letecké firmy, nejen české, ale i zahraniční. Tím se ukazuje, že státní podnik má skutečně význam a budoucnost.",
        "category": "Ekonomika",
        "photos": 7,
        "date": "2024-09-14T16:00:00+02:00",
        "comments": 0
    },
    {
        "title": "První v linii klimatických změn. Budoucnost turismu v Tichomoří je nejistá",
        "content": "Všechny tichomořské ostrovy jsou zranitelné vůči dopadům změny klimatu. Atolové země jako Tuvalu, Kiribati, Marshallovy ostrovy a Federativní státy Mikronésie jsou však ještě zranitelnější. Tyto ostrovy jsou nejen náchylné k zaplavení stoupajícím mořem, zejména v době přílivů, ale problémem je i přístup k čisté a nezávadné pitné vodě, a to kvůli dlouhotrvajícím suchům a nepředvídatelným srážkám. „Představitelé tichomořských ostrovů prohlásili, že změna klimatu je hlavní hrozbou pro živobytí, bezpečnost a blahobyt tichomořských komunit,“ říká pro BBC Christopher Cocker, výkonný ředitel Organizace pro cestovní ruch v Tichomoří. Bez okamžitých a inovativních opatření zůstává podle něj budoucnost cestovního ruchu v regionu velmi nejistá. Další hrozbu představují nevyzpytatelné a potenciálně ničivé tropické bouře. Klimatické modely Tichého oceánu navíc naznačují, že v budoucnu by sice mohlo cyklónů ubýt, budou však intenzivnější. Nomuka je malý trojúhelníkový ostrov v souostroví Ha’apai v Tonze, který leží asi 3 500 kilometrů severozápadně od australského Sydney. Obklopuje ho oceán a jeho populace zhruba 400 osob, se cítí vydána na milost a nemilost rozmarům a běsnění přírody. „S cyklóny žijeme téměř každý rok. Vyrostl jsem tam a obvykle se stalo, že jeden nebo dva na nás udeřily,“ říká Sione Taufa, tichomořský proděkan na univerzitě v Aucklandu. „V současné době však vidíme, že cyklóny čtvrté nebo páté kategorie přicházejí mnohem pravidelněji.“ Dvě hodiny letu směrem na severozápad od Tongy se nacházejí ostrovy Fidži, bývalá britská kolonie. V loňském roce ho navštívilo 929 740 návštěvníků, převážně z Austrálie, Nového Zélandu, Severní Ameriky a Číny. I zde panují obavy z měnícího se klimatu. „Ohrožení zdrojů vody je z hlediska klimatických změn velkým rizikem,“ vysvětluje Marica Vakacolová z organizace Mamanuca Environment Society, která se zasazuje o udržitelný cestovní ruch a ochranu životního prostředí. Podle ní se část Viti Levu, největšího ostrova Fidži, již potýká s důsledky oteplování. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz „Do většiny sladkovodních zdrojů, které byly kdysi dostatečně kvalitní, aby se daly konzumovat, nyní proniká slaná voda. Pobřeží se postupně ztrácí pod stoupající hladinou moře a kvůli měnící se teplotě mořské vody jsme zažili bělení korálů,“ dodává. Susanne Beckenová, profesorka udržitelného cestovního ruchu na Griffithově univerzitě v Austrálii, předpokládá, že na tichomořských ostrovech může vzniknout spor o omezené zásoby vody. „Pitná voda se na některých místech stává stále větším problémem. Mohlo by dojít ke konfliktu s místními, protože turisté využívají vodu, kterou místní lidé potřebují,“ říká. Beckenová také nedávno provedla výzkum na Fidži a Cookových ostrovech, který odhalil některé nečekané postoje místních ke klimatickým změnám a hrozbám, které pro ostrovní národy přinášejí. „Je to skoro jako by o tom nechtěli mluvit. Možná se soustředí na to, aby ožil a posílil turistický ruch. Je to opravdu ošemetné téma.“ Na Cookových ostrovech, klenotu Polynésie oblíbeném u Novozélanďanů a Australanů, kde se většina turistické infrastruktury táhne v pásech kolem pobřeží hlavních ostrovů, se o změnách debatuje ostřeji. Brad Kirner, ředitel pro rozvoj destinace ve společnosti Cook Islands Tourism Corporation, připouští, že diskuse o globálním oteplování v této komunitě mohou být bouřlivé. „Ochrana přírody je zde náročná. Cestování významně přispívá ke globálnímu oteplování a my se s touto skutečností musíme vyrovnat. Jsme nepatrné procento světové populace, a proto máme velmi malou uhlíkovou stopu, ale jsme v první linii klimatických změn. Pokud chceme čelit současné realitě, budeme muset zavést přísná opatření,“ uzavírá pro BBC.",
        "category": "Ekonomika",
        "photos": 15,
        "date": "2024-09-14T15:00:00+02:00",
        "comments": 3
    },
    {
        "title": "Pomaleji, ale bez zpoždění. Němci chtějí sáhnout do jízdních řádů rychlovlaků",
        "content": "„Vzhledem k mnoha staveništím na železniční síti by mohlo být rozumnější jezdit na úsecích tratí rychlostí pouze 200 kilometrů za hodinu namísto 250,“ řekl pro portál BR24 Martin Burkert, předseda železničních odborů EVG. Jako argument zmínil, že v současné době zpožděné vysokorychlostní vlaky pravidelně nedodržují jízdní řád. Pokud by se používaly delší jízdní doby, zpoždění by se snížila. V posledních měsících přijíždělo zhruba jen 60 procent dálkových vlaků společnosti Deutsche Bahn na čas. Sdružení cestujících Pro Bahn tuto myšlenku nepodporuje. „Například soupravy ICE na trase Fulda–Würzburg a Norimberk–Ingolstadt by mohly jet rychlostí dokonce až 300 kilometrů za hodinu, takže zpožděné vlaky ze severu by v některých případech ještě mohly stihnout dorazit do Mnichova včas,“ uvedl Klaus-Peter Naumann z Pro Bahn. „V zásadě však není špatná myšlenka plánovat jízdní řády o něco velkoryseji, aby přípoje s větší pravděpodobností dojely,“ dodává Naumann. Zejména na trasách se smíšeným provozem, kde nejezdí jen dálkové vlaky, ale i regionální a nákladní vlaky, by mělo smysl počítat s delším časem jízdy. Celkově je však tvorba jízdních řádů složitým procesem. Také spolkové ministerstvo dopravy není příliš nakloněno omezení rychlosti pro ICE. „Naším nejpalčivějším problémem není to, že vlaky jezdí příliš rychle, ale to, že máme mnoho nepředvídaných, neplánovaných staveb. Je důležité síť rychle modernizovat a stavební práce co nejvíce sdružit.“ řekl mluvčí ministra dopravy Volkera Wissinga. Právě o to se železnice v příštích letech pokusí generální rekonstrukcí čtyřiceti hlavních koridorů. Tempolimit für die Deutsche Bahn? Langsamer, dafür pünktlicher? https://t.co/7RcNC3bNDV Sama železnice nechtěla zatím návrh na omezení rychlosti pro BR24 komentovat. Mluvčí drah pouze upozornil, že v současnosti dva ze tří německých dálkových vlaků musí projet alespoň jednou výlukou. Kromě toho je zde řada nízkorychlostních úseků, které vlaky rovněž zpomalují. Na rozdíl od Francie je v Německu smíšený provoz, kde se o stejné koleje dělí dálková, regionální i nákladní doprava. Velkorysejší zacházení s časem je podle BR24 typické pro letové řády. I když samotný let trvá například hodinu, v rozpisu pro pasažéry se počítá s hodinou a půl. Tímto způsobem lze elegantně zakrýt zpoždění a je větší pravděpodobnost, že cestující stihnou navazující lety, uzavírá německý web.",
        "category": "Ekonomika",
        "photos": 3,
        "date": "2024-09-14T12:00:00+02:00",
        "comments": 1
    },
    {
        "title": "Tradiční americká firma mění své jméno. Její polévky proslavil Andy Warhol",
        "content": "Společnost by se nově měla jmenovat The Campbell’s Company. Hlasování o změně názvu by mělo proběhnout v listopadu, informoval portál BBC. Obrazy plechovek Campbell’s Soup patří mezi nejznámější díla amerického umělce Andyho Warhola. „Polévku budeme vždy milovat, od tohoto klíčového podnikání nikdy nespustíme oči,“ uvedl v úterý generální ředitel společnosti Mark Clouse. „Ale dnes jsme mnohem víc než polévka,“ dodal. Portfolio společnosti zahrnuje kromě polévek například sušenky Goldfish, brambůrky Cape Cod, džusy V8 či omáčky Prego. Pro splnění finančních cílů společnosti je podle Clouse důležité, aby prodeje polévek zůstaly stabilní. Zástupci vedení společnosti poznamenali, že populace v USA stárne a vzhledem k tomu, že starší lidé jedí polévky častěji než mladší generace, prodeje polévek mohou v budoucnu stoupat. Plechovky Campbellovy polévky se na začátku šedesátých let staly oblíbeným tématem amerického popartového výtvarníka Andyho Warholy. Mezi lety 1961 a 1962 vytvořil soubor dvaatřiceti pláten, jejichž motivem je právě tento výrobek. K motivu polévky se později často vracel. Warhol během několika různých fází své kariéry vytvořil mnoho uměleckých děl zobrazujících plechovky Campbellovy polévky i další díla, v nichž použil různé obrazy ze světa obchodu a masmédií. Úzké spojení umělcova jména s tradičním americkým výrobcem potravin také vedlo k zažitému omylu, že Warhol design tohoto obalu navrhl. The Campbell Soup Company je americká společnost, která se díky fúzím a akvizicím stala jednou z největších společností v oblasti průmyslově zpracovaných potravin ve Spojených státech. Nabízí širokou škálu výrobků pod svou vlajkovou značkou Campbell’s a dalšími značkami. Pod svou stejnojmennou značkou vyrábí polévky a další konzervované potraviny, pečivo, nápoje a občerstvení. Sídlo má v Camdenu ve státě New Jersey. Společnost založili v roce 1869 obchodník s ovocem z Bridgetonu v New Jersey Joseph A. Campbell a Abraham Anderson, výrobce lednic z Jižního Jersey. Vyráběli nejprve konzervovaná rajčata, zeleninu, želé, polévky, koření a mleté maso. Společnost od svého založení investovala značné prostředky do reklamy. Mnoho dobových artefaktů z jejích propagačních kampaní se ukázalo jako cenné na trhu sběratelských reklamních předmětů. Polévky aktuálně tvoří menší část prodejů firmy. Prodeje svačin společnosti v loňském roce vzrostly celkově o 13 procent, prodeje polévek vzrostly o 3 procenta. Vedoucí představitelé společností očekávají, že klíčovým motorem růstu budou sušenky Goldfish a do roku 2027 se stanou její největší značkou.",
        "category": "Ekonomika",
        "photos": 7,
        "date": "2024-09-14T09:00:00+02:00",
        "comments": 4
    },
    {
        "title": "Tramvaj místo drahého vlaku. Hledá se cesta, jak zlepšit ekonomiku lokálek",
        "content": "Když například společnost Alstom zjišťovala, kolik jednovozových motoráků by mohlo být v regionu střední Evropy nahrazeno novým vozidlem, dospěla k počtu až tří set kusů. To by na zaplacení vývoje nového vozidla bylo až až. Problémem by ale byla jeho výsledná cena. Tu dostali projektanti Alstomu za úkol stlačit pod pět milionů eur, tedy asi 120 milionů korun. Chybějící vozidlo je tak nahrazováno buď novým, ale dvouvozovým vlakem, nebo modernizací původního stroje, která je ale pro řadu tratí zbytečně veliká. U lokálních tratí zkrátka není potřeba vypravovat vlaky s kapacitou 120 míst, snad z výjimkou turisticky významných lokalit v plné sezoně. Vnucuje se tak otázka, zda má smysl železniční provoz i nadále udržovat, nebo cestující převézt lacinějším, ovšem méně pohodlným autobusem. Tomu by ale chtělo ministerstvo dopravy předejít, soudě alespoň podle toho, že zadalo vypracování technicko-ekonomické studie, která by měla navrhnout řešení, jak řadu lokálních tratí oživit. „Cílem studie je prověřit technicky, technologicky, bezpečnostně i ekonomicky různé modely provozu lehkých kolejových drah a/nebo vozidel; na základě výsledků studie budeme dále pro životaschopné modely vytvářet podmínky pro jejich uplatnění v praxi v ČR. V zásadě má studie prověřit jak model tzv. vlakotramvají (tedy lehkých kolejových vozidel provozovaných na železnici), tak i regionálních tramvajových systémů podle vzorů používaných v různých evropských zemích,“ uvedl mluvčí ministerstva dopravy František Jemelka. Právě tramvaj bude hrát v celém záchranném plánu hlavní slovo. Zatímco vlak totiž musí plnit technické normy, takzvané TSI, tak na tramvaj jako primárně městské vozidlo jsou požadavky například na poškození při crash testech mnohem nižší. Experti by tak měli prověřit, zda má smysl a jakým způsobem přeměnit tuzemské lokální železniční tratě na tratě tramvajové a jak se na takovýchto drahách popasovat s nákladní dopravou. I pro modely, kdy lidi vozí tramvaje na stejné infrastruktuře, kterou v mezičase využívají i těžké nákladní vlaky, totiž v Evropě existují. Ministerstvo ji v materiálu označuje jako model Rakousko, kdy nákladní vlaky jezdí v časově odděleném režimu. Tedy převážně v noci. Alternativou je model Švýcarsko, kde je ale tramvajová trať od železniční kompletně oddělená a přestup na klasickou železnici je možný v přestupních uzlech v režimu hrana – hrana. Opatření testují v Belgii, Nizozemsku, Maďarsku, Portugalsku i v Británii. V Česku jde zatím o raritní režim, kdy cestující z jednoho dopravního prostředku přestoupí bez nutnosti přecházení mezi jednotlivými nástupišti po schodech nebo eskalátorech, ale napřímo. Jedním z prvních příkladů může být terminál v malé podhorské obci Svoboda nad Úpou. Další prověřované modely se už týkají takzvané vlakotramvaje, tedy hybridního vozidla, které vzhledem ke společné rozteči mezi tramvajovými a vlakovými kolejemi může využívat oba systémy. Příkladem jsou například režimy v Karlsruhe, Zwickau, Chemnitz nebo v maďarském Szegedu. Ty se v drobnostech liší v tom, jakou část trasy tyto vozy jezdí ve městě, a míře jejich zapojení do běžného automobilového provozu. Pro posouzení těchto zahraničních modelů vybralo ministerstvo trojici tratí, na kterých by se mohly otestovat. První z nich je pražská příměstská trať, která vzhledem k rozrůstání hlavního města v posledních letech citelně nabyla na významu. Jde o spojení z Hostivice na Smíchovské nádraží přes Řepy a Zličín. Zde by se měla hlavně prověřit možnost přestupu z vlaku na tramvaj ve srovnání s takzvanou vlakotramvají, která by mohla plynule přejet do městské sítě. Další z prověřovaných tras bude spojení Liberec – Tanvald – Josefův Důl a poslední trasou Čelákovice – Brandýs nad Labem – Neratovice. Na nich se kromě zmiňovaných možností bude prověřovat i potenciál pro zapojení nákladní dopravy. Kromě ekonomického posouzení budou experti zjišťovat i ochotu objednatelů dopravy takovýto model financovat. V Česku totiž regionální spoje neobjednává dopravní resort jako u dopravy dálkové, ale jednotlivé kraje. Výběr vhodné koncepce by měl obsahovat i posouzení vhodnosti vozidel. Ty podle úřadu musí splňovat požadavky cestujících, jako je pohodlí, klimatizace a nízkopodlažnost, spolu s provozními požadavky, jako je například jednoduchá údržba, možnost spojování do vícevozových souprav nebo příprava na budoucí provoz bez strojvedoucího. Zároveň musí plnit i bezpečnost, což je v případě vlaků nový zabezpečovač ETCS.",
        "category": "Ekonomika",
        "photos": 5,
        "date": "2024-09-14T00:00:00+02:00",
        "comments": 41
    },
    {
        "title": "Z Laosu se rýsuje asijské výrobní centrum. Země vábí čínské firmy",
        "content": "Mezi první velké společnosti, které se rozhodly o vybudování jednotky v Laosu, se řadí i developerská firma Amata. Ta je po celém světě známá svými průmyslovými parky na území Thajska či Vietnamu. Amata chce díky svému novému výzkumnému projektu v Laosu přilákat i další výrobce, kteří by se tam z Číny přesídlili, píše portál Deutsche Welle. Velkého potenciálu Laosu si všímají i další. „Laos je pro čínské výrobce velmi slibnou průmyslovou lokalitou. Oba státy mají společné hranice, což mnohé firmy přiláká a lákadlem jsou i daňové úlevy. Třeba Thajsko má ve srovnání s Laosem mnohem vyšší výrobní náklady,“ potvrzuje i Jimmy Čchen, viceprezident Thajsko-tchajwanské obchodní asociace. V Laosu momentálně žije asi 7,5 milionů lidí. Země se momentálně řadí k nejchudším částem Asie, a i proto je tento stát pro výrobní podniky zajímavý. Díky nízkým životním nákladům jsou i průměrné výdělky místních zvlášť v porovnání s Čínou nízké. Případným prohloubením napětí mezi Čínou a Spojenými státy může globální význam Laosu dramaticky vzrůst. Někteří odborníci dokonce říkají, že Laos by se do příštích let mohl stát hlavní výrobním centrem celého asijského regionu. „Má skvělou strategickou polohu v srdci jihovýchodní Asie. Překážkou však může být omezená kapacita lidských zdrojů či nepříliš efektivní bankovní sektor. Pokud je však investor ochotný přinést sem prvky automatizace, flexibilitu a dostatečná školení, může se země opravdu stát skvělým výrobním centrem,“ komentuje situaci Tim Scheffman, generální ředitel laoské FinTech společnosti LTS Ventures. Laos je ekonomikou, která je velmi bohatá na přírodní zdroje. Hospodářství této země ale v poslední době bojuje s řadou problémů. K těm hlavním se řadí obrovský zahraniční dluh, znehodnocující měna i prudce rostoucí inflace, která se pohybuje okolo 25 procent. Laos je také závislý na půjčkách a investicích z Číny, přičemž hlavně velké infrastrukturní projekty jsou financovány skrze čínské půjčené peníze. Odborníci říkají, že Laos se dokonce potýká s dluhovou krizí. Platební závazky země totiž dosahují na 1 miliardu dolarů za rok (asi 23 miliard korun). Celkově se výše půjček již dostala na úroveň 125 procent celkové laoské ekonomiky. Zároveň panuje otázka, jestli se Laosu jakožto komunistickému státu s jednou stranou opravdu povede integrovat do čínské ekonomiky. „Aby se nějaký stát mohl skutečně stát výrobním centrem, potřebuje vzdělanou a vyškolenou pracovní sílu. Dále samozřejmě jde o makroekonomickou stabilitu nebo i jisté dodávky energie. Laos ale zatím má pouze to poslední. Ve srovnání s Vietnamem či Thajskem má stále jen velmi málo komparativních výhod,“ říká skepticky profesor Zachary Abuza s tím, že obrovským problémem v Laosu je také korupce. V každém případě je ale jasné, že prohlubování vztahů mezi Čínou a Laosem probíhá již několik let. Mezi první projekty se řadí kupříkladu výstavba vodních elektráren v zemi kterou financovala právě Čína. Za zmínku stojí také výstavba vysokorychlostní železnice v hodnotě 6 miliard amerických dolarů, která navazuje na trať na jihozápadě Číny a nakonec by měla být propojena s tratí, jež míří do Bangkoku a Thajského zálivu. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Ekonomika",
        "photos": 4,
        "date": "2024-09-13T20:00:00+02:00",
        "comments": 0
    },
    {
        "title": "Rusko dál úspěšně dováží letecké pneumatiky ze Západu, zjistili Ukrajinci",
        "content": "Ruské letectví je na dovozu leteckých pneumatik zahraniční výroby dlouhodobě závislé. I přes sankce se ale Rusům v roce 2023 většinově podařilo dovézt do země letecké gumy, které vyrobily firmy se sídly v USA, Velké Británii, Japonsku a Francii, píše portál The Guardian. K zákazu prodejů leteckých pneumatik do Ruska přistoupily Spojené státy americké a Evropská unie již v dubnu roku 2022. V prosinci následujícího roku se k ní připojila i Velká Británie a během loňského července i Japonsko. Z celních záznamů je ale patrné, že Rusové nemají s obcházením těchto restrikcí problém. Největší sedmdesátiprocentní podíl na dovozu leteckých pneumatik do Ruska měla loni francouzská společnost Michelin. Hodnota dodávek této firmy se podle odhadů pohybuje okolo 25 milionů amerických dolarů. Mezi prodanými pneumatiky byly i ty, které na svém letadle značky Airbus používá ruský ministr zahraničí Sergej Lavrov. Do Ruska se však loni úspěšně dostaly i gumy americké společnosti Goodyear, britské firmy Dunlop nebo japonského podniku Bridgestone. Podle portálu The Guardian se dodávky západních pneumatik v roce 2023 dostaly do Ruska přes Čínu, Turecko, Spojené arabské emiráty, Saúdskou Arábii i a další středoasijské země. Objevily se ale také obavy, že část dodávek pochází i přímo od některých západních společností. Zároveň ale nic nenasvědčuje tomu, že by se na dodávkách leteckých pneumatik do Ruska podíleli přímo západní výrobci. Zahraniční redaktoři se rozhodli v této souvislosti oslovit přímo i výrobce leteckých gum. Mluvčí francouzské společnosti Michelin uvedl, že podnik zahájil vyšetřování a bude se snažit objasnit, jak se jeho gumy do Ruska v roce 2023 dostaly. „Skupina Michelin zastavila veškerý vývoz na ruské území v průběhu března roku 2022. Své obchodní a průmyslové aktivity v této zemi zcela ukončila a zavázala se dodržovat platné hospodářské i finanční sankce. Zároveň se rozhodla zřídit specializovanou interní organizaci, která dodržování těchto skutečností kontroluje. Novou zprávu ale společnost Michelin bere vážně, plně ji prošetří a v případě potřeby přijme veškerá naléhavá i vhodná opatření,“ uvedl mluvčí Michelinu. Zpráva ukrajinských složek tvrdí, že v loni dovezené pneumatiky značky Dunlop do Ruska pocházely ze 70 procent přímo ze Spojeného království. Hodnotu těchto dodávek Ukrajinci odhadli na 1,2 milionu amerických dolarů, což je v přepočtu zhruba 28 milionů korun. Letecké gumy značky Goodyear loni do Ruska byly v hodnotě 5,7 milionů dolarů (asi 131 milionů korun) a přibližně polovina z nich pocházela z Číny. Pneumatiky japonské značky Bridgestone měly do Ruska mířit přes Indii, Maledivy, Turecko a Velkou Británii, a to v celkové hodnotě asi 800 tisíc dolarů. Rusko se kvůli sankcím rozhodlo vyrábět letecké pneumatiky samo. Už totiž nechce být dále závislé na dodávkách ze západních států, ke kterým se momentálně staví nepřátelsky. Tato snaha je ale zatím pouze v počáteční fázi. V provozu je totiž pouze jedna jediná továrna, která se nachází zhruba 480 kilometrů od Moskvy, uzavírá britský portál.",
        "category": "Ekonomika",
        "photos": 4,
        "date": "2024-09-13T18:00:00+02:00",
        "comments": 82
    },
    {
        "title": "Plocha lesů v Norsku se za posledních sto let ztrojnásobila, říkají statistiky",
        "content": "Klimatologové opakovaně upozorňují, že bez lesů nemá lidstvo šanci zvládnout probíhající klimatické změny. Mnoho států si tuto výzvu uvědomuje a mezi ně se řadí i Norsko. To se před několika lety rozhodlo proces deforestace zastavit a nyní se snaží o úplný opak. Data navíc ukazují, že Norům se to daří, píše portál IceNews. Norsko se zaměřuje na pravidelnou inventarizaci svých lesů. Ta letošní byla již jedenáctým podobným průzkumem v historii země. Ochrana lesů je pro Nory velmi důležitým tématem, neboť lesní porost ještě před několika desítkami let v opravdu hojném počtu rychle mizel. Z dat je patrné, že jen za posledních 40 let se plocha norských lesů zdvojnásobila. „Zvlášť v posledních 20 letech tomu pomohly tomu mimo jiné i vyšší teploty a delší letní období,“ řekl pro portál IceNews norský výzkumník Rasmus Astrup. Lesy v Norsku loni podle odhadů dokázaly pohltit asi 18 z 47 milionů metrických tun oxidu uhličitého, které byly na norském území v roce 2023 vypuštěny do atmosféry. Celkem plocha norských lesů momentálně dosahuje na více než 1 miliardu metrů krychlových. Data Organizace pro výživu a zemědělství OSN také ukazují, že od počátku odlesňování zmizelo z planety již jedna třetina původních lesů, což je zhruba dvojnásobek plochy USA. Lesy začaly ve velkém mizet až po roce 1900. Dřevo sloužilo jako poměrně levný konstrukční materiál na domy a lodě, vyráběl se z něj v hojné míře papír a dodnes slouží i jako poměrně cenově příznivý zdroj energie. Obrovská část lesů ale zmizela hlavně kvůli zemědělství, uzavírá norský portál.",
        "category": "Ekonomika",
        "photos": 10,
        "date": "2024-09-13T16:11:00+02:00",
        "comments": 13
    },
    {
        "title": "Británie jde do boje s dětskou obezitou. Zakáže reklamy na nezdravé potraviny",
        "content": "Z denního vysílání britských televizí zcela zmizí propagace nezdravého jídla, televizní reklamy na něj se nebudou vysílat do 21:00 a kromě toho budou zcela zakázány online reklamy na produkty s vysokým obsahem tuku, soli a cukru. „Omezení reklamy na nezdravé potraviny budeme prosazovat společně s úplným zákazem placených online reklam, obě opatření jsou zaměřena na boj proti dětské obezitě,“ řekl Andrew Gwynne. Ministr dále potvrdil, že labouristé dodrží navrhovaný termín a zákon se již nebude odkládat, jak se stalo za minulých vlád. „Všichni budou mít dostatek času se na změnu připravit,“ řekl Gwynne. Tento vstřícný krok uvítali všichni, kteří se snažili již několik let omezení prosadit. „Je to fantastická zpráva. Tato omezení pomohou ochránit děti před reklamou na nezdravé potraviny a nápoje, která podle výzkumů významně formuje jejich vztah k jídlu,“ řekl James Toop, výkonný ředitel organizace Bite Back, která je součástí organizace šéfkuchaře Jamieho Olivera. „Víme, že čím více reklam na nezdravé potraviny vidíte, tím více nezdravých potravin pravděpodobně konzumujete. Omezení těchto reklam ochrání více mladých lidí před tím, aby se dostali do této pasti,“ uvedl pro deník The Guardian Toop. Dětská obezita je ve Velké Británii jedním z hlavních problémů veřejného zdraví. Podle statistik více než pětina britských dětí ve věku 4 až 5 let měla v letech 2022 až 2023 nadváhu. Tento podíl vzrostl na přibližně 37 procent u dětí ve věku 10 až 11 let. Ministr zdravotnictví Gwynne v písemném prohlášení poslancům sdělil, že labouristé přijímají opatření kvůli všeobecnému znepokojení nad počtem dětí trpících nadváhou. „Více než jedno z pěti dětí v Anglii trpí nadváhou nebo žije s obezitou v době, kdy nastupuje na základní školu a v době, kdy opustí školu, se tento počet zvyšuje na více než jednu třetinu,“ uvedl Gwynne. Již předchozí konzervativní vláda se zavázala zavést zákaz televizních reklam od ledna 2023, ovšem měsíc před jeho zavedením se Rishi Sunak rozhodl odložit jej až na rok 2025. To vyvolalo mezi Brity vlnu kritiky. Podle jejich mínění totiž prý upřednostnil zájmy velkého byznysu před zlepšením zdraví dětí. Stejné opatření plánoval zavést i Boris Johnson, jeden ze Sunakových předchůdců, v roce 2021. I on však své plány nakonec odložil, údajně proto, aby pomohl rodinám vypořádat se s krizí životních nákladů. „Potravinářský průmysl příliš dlouho odmítal omezení televizní reklamy ve večerních hodinách na nezdravé potraviny, a to se týkalo i internetové reklamy. Nyní už konečně nastal ten pravý čas,“ řekla podle The Guardianu ředitelka Aliance pro obezitu a zdraví Katharine Jennerová.",
        "category": "Ekonomika",
        "photos": 3,
        "date": "2024-09-13T15:06:00",
        "comments": 41
    },
    {
        "title": "Dráhy zavádějí povodňové opatření, vrátí cestujícím jízdné beze srážky",
        "content": "„V případě, že se cestující rozhodne svou plánovanou cestu neuskutečnit z důvodu výstrahy před nepříznivým počasím a jeho jízdenka by již byla v den plánované cesty nevratná, bude mu jízdné přesto vráceno v plné výši,“ uvedl mluvčí Českých drah Filip Medelský. Mimořádné opatření se týká cest na pátek, sobotu a neděli. Platí u vnitrostátních i mezinárodních jízdenek ČD zakoupených na pokladnách, v e-shopu nebo mobilní aplikaci Můj vlak a výhradně na jízdní doklady zakoupené v tarifu Českých drah. Mluvčí podotkl, že standardně České dráhy vracejí vnitrostátní jízdenky zakoupené v online prodejních kanálech podle tarifu ČD do 15 minut před cestou. České dráhy zároveň žádají cestující, aby při plánování cest sledovali aktuální informace o provozu na železnici. V důsledku dešťů mohou být na zasažených místech poškozeny tratě, případně mohou padat stromy do kolejiště. Aktuální informace o železničním provozu najdou na webu ČD, v mobilní aplikaci Můj vlak nebo na síti X. Cestující mohou využít i aplikaci Správy železnic Datel.",
        "category": "Ekonomika",
        "photos": 391,
        "date": "2024-09-13T10:04:00+02:00",
        "comments": 2
    },
    {
        "title": "Zemřel další z Jackson 5. Bratru Michaela Jacksona bylo sedmdesát let",
        "content": "Písně skupiny Jackson 5 jsou oblíbené dodnes. „S těžkým srdcem oznamujeme, že náš milovaný otec a člen Rokenrolové síně slávy Tito Jackson, již není mezi námi. Jsme v šoku, zarmouceni a máme zlomené srdce. Náš otec byl neuvěřitelný člověk,“ uvedli jeho tři synové v prohlášení zveřejněném na Instagramu. Do skupiny Jackson 5 patřili bratři Jackie, Tito, Jermaine, Marlon a Michael. Kapela byla v roce 1997 uvedena do Rokenrolové síně slávy, v 70. letech měla několik hitů, které se umístily na předních příčkách hitparád včetně písní ABC, I Want You Back a I’ll Be There. Toriano Adaryll „Tito“ Jackson se narodil 15. října 1953 a v kapele Jackson 5 zpíval jako doprovodný zpěvák a hrál na kytaru, platil tak za nejméně výrazného člena skupiny. Jeho ostatní bratři později zahájili sólovou kariéru, včetně Michaela, který se stal jedním z nejznámějších světových popových interpretů s přezdívkou Král popu. Michael Jackson zemřel 25. června 2009 ve věku 50 let, Tito je teď druhým členem skupiny, který zemřel.",
        "category": "Kultura",
        "photos": 5,
        "date": "2024-09-16T09:31:00+02:00",
        "comments": 0
    },
    {
        "title": "Ceny Emmy se letos rozdaly již podruhé. Uspěly seriály Šógun, Sobík a Stále v kurzu",
        "content": "Historické drama Šógun, jehož děj se odehrává v Japonsku koncem 16. století, patřilo k předním favoritům. Jeho hlavní herci Hirojuki Sanada a Anna Sawaiová dostali cenu za nejlepší herecké výkony. Je to poprvé, co tuto cenu obdrželi herci původem z Japonska, uvádí agentura AP. Seriál má v distribuci společnost Disney+. Za vedlejší herecký výkon dostali ocenění Billy Crudup z The Morning Show a Elizabeth Debická, která zahrála princeznu Dianu v seriálu Koruna. Překvapením večera byl výsledek v kategorii nejlepší komediální seriál. Nad favorizovaným Medvědem, který dostal ocenění za herecké výkony, zvítězil seriál Stále v kurzu o setkání mezi stárnoucí hvězdou lasvegaských podniků a o několik generací mladší scenáristkou. Jean Smartová za hlavní roli v seriálu, který má ve výběru stanice HBO Max, dostala cenu za nejlepší ženský herecký výkon. Cenu za nejlepší miniseriál, kam spadají seriály s pouze jednou řadou, získal Sobík, jehož děj se odehrává od náhodného setkání v jedné londýnské hospodě. Britský herec Richard Gadd dostal za postavu, která ve velké míře ztvárňuje jeho osobní příběh začínajícího herce, dostal cenu za nejlepší mužský herecký výkon. Seriál má v nabídce platforma Netflix. Letos se předávání uskutečnilo již podruhé. V lednu byly totiž uděleny zpětně ceny za loňský rok. Ceremoniál se uskutečnil s několikaměsíčním zpožděním kvůli stávce herců a scenáristů v Hollywoodu. O udělení cen rozhoduje na 22 tisíc členů pořadatelské televizní akademie.",
        "category": "Kultura",
        "photos": 6,
        "date": "2024-09-16T09:00:00",
        "comments": 2
    },
    {
        "title": "Minulost se valí jako povodeň, paměť před ní tvoří hráz, říká autor Časokrytu",
        "content": "Na Časokrytu je fascinující, jak je kniha osobní i politická zároveň. Tu osobní linku a postavu Gaustina už rozvíjíte, řekněme, dvacet let, ale politika se přidala až pod vlivem posledních událostí. Proces brexitu nebo zvolení Donalda Trumpa v knize není výslovně uvedeno, přesto tyto události v pozadí příběhu cítíme. Jak se tyto dvě linky, osobní a politická, během psaní vyvíjely a navzájem ovlivňovaly?Politika se nás vždy osobně dotýká, zejména když začne být agresivní nebo neuctivá k lidské podstatě, v dobách krizí, válek a diktatur. Jako lidé, kteří taková období prožili, bychom měli být schopni politické zlo rozpoznat. Bohužel dnes je doba ještě krutější. Román byl dokončen na konci roku 2019. Když jsem v něm psal o viru minulosti, který zasáhne celý svět, měla to být pouze metafora. Kniha vyšla první den pandemie covidu. Vzpomínám si, že ten den se zavřela všechna knihkupectví v zemi. Lidé si román objednávali poštou, protože nemohli opustit své domovy. A tak se tento dystopický román ocitl v dystopické době. Následovala Putinova invaze na Ukrajinu, která se velmi podobá poslední kapitole románu. Kniha se najednou změnila v realistickou. Ale základ všeho tvořily mé osobní pocity a tušení, díky kterým může každý zachytit nejen politické napětí ve vzduchu. Bulharský spisovatel Georgi Gospodinov v Londýně přebírá Mezinárodní Bookerovu cenu. (23. května 2024) Libujete si v nostalgii, máte rád nostalgii a minulost, jak jste mnohokrát řekl, proto pro vás nebylo jednoduché napsat tuto knihu. V Časokrytu totiž ukazujete minulost i jako jakési monstrum. Pro země východního bloku jako je Česká republika vyznívá tohle varování ještě více naléhavěji. Stále slýcháváme mezi občany hlasy, které s láskou vzpomínají na časy v socialismu a nebojí se říct, že „za komunistů bylo líp“. Proč si myslíte, že jsme v těchto případech oběťmi kolektivního Alzheimeru, jak můžeme zapomenout na zrůdnost režimu, který nás po tolik let limitoval?Celý román se nad tímhle zamýšlí – co se děje s naší pamětí na minulost a proč v ní neustále hledáme útočiště? Odpověď je dlouhá, jako celá kniha. Nebudu nic prozrazovat. Jen bych dodal, že jsme paměť snadno přijali za samozřejmou a zdá se, že jsme přestali vyprávět. Přitom je ale paměť sval, který potřebuje každodenní posilování. Jinak velmi snadno zapomínáme. A zapomnětlivý člověk je příliš vhodný k manipulaci politiků a populistů. Paměť je hrází, která minulost udržuje v minulosti. Bez ní se na nás minulost vyvalí jako povodeň. Sám jste začínal jako autor poezie a poezii dosud píšete. Ve vašem prozaickém psaní mají melodičnost, rytmus důležitou roli, což klade zvýšené nároky na překladatele do jiných jazyků. Časokryt je vůbec první bulharskou knihou, která se objevila v širší, následně v užší nominaci Mezinárodní Bookerovy ceny, a nakonec zvítězila. Zaznamenal jste od té doby větší zájem o bulharskou literaturu obecně? Sám jste se v posledních dekádách let velmi zasloužil o její zviditelnění.Ano, vždycky jsem chtěl, aby svět slyšel příběhy napsané menšími jazyky, příběhy bývalé východní Evropy (tuto definici nemám vůbec rád). Věřím totiž, že i pomocí menších jazyků se dají sdělit důležité věci. V tomto smyslu otevírá Mezinárodní Bookerova cena dveře nejen bulharské, ale i sousední literatuře. Hned po udělení ceny se na mou překladatelku Angelu Rodelovou obrátila řada zahraničních nakladatelů. A na mě, aby se zeptali na nová jména z naší oblasti. A to je přeci úžasné. Spisovatel Georgi Gospodinov je jedním z nejpřekládanějších bulharských autorů. Román Časokryt získal také například italskou cenu Strega. Říkáte, že jediné slovo či pach, vůně dokáže člověka přenést do minulosti. Jaké pocity, vůně máte spojené s Prahou, nebo s historií Prahy, pokud jste ji již v životě navštívil?Pro mě jsou všechna města tvořena knihami, které jsem přečetl. Než jsem navštívil Prahu, četl jsem básníky 20. a 30. let. Přeložil jsem část Nezvala, četl jsem Františka Halase, Haška, samozřejmě mám moc rád Kunderu, a musím také zmínit Kafku. Praha je podle mě úžasná směs těchto velmi rozdílných spisovatelů. Tvoří rozsáhlý seznam emocí, od nejjasnějších až po ty nejtemnější. Mám-li ale vypíchnout něco konkrétního, zachyceného smysly, je to lehce se vytrácející vůně parfému v zeleném flakonu z dvacátých let. Časokryt je v mnoha ohledech vizuální. Chystá se filmová adaptace?Nabídek na natáčení jsme už měli celou řadu, ale pokud vím, stále čekáme na tu pravou. Byl by to opravdu bláznivý film. Nevím, jak bychom například zachytili vůně 60. let.",
        "category": "Kultura",
        "photos": 2,
        "date": "2024-09-15T17:00:00+02:00",
        "comments": 0
    },
    {
        "title": "TELEVIZIONÁŘ: Proti povinnému diktátu krásy se postaví Oškliví",
        "content": "Řadí se do rodiny dystopických fantasy pro dospívající a zavedou do světa budoucnosti, kde vládnou vynucené standardy krásy: jakmile dosáhne šestnácti let, musí každý na povinnou plastickou operaci. Novinka, kterou natočil režisér McG, tvůrce děl Charlieho andílci či Terminator Salvation, vznikla podle knižní předlohy Scotta Westerfelda. Její hrdinka se na brzké šestnácté narozeniny těší, vždyť znamenají operaci, která člověka změní z fyzicky všedního jedince v dokonale krásnou bytost, čímž jej katapultuje do ráje špičkových technologií, kde jedinou práci představuje nekonečná zábava. Krátce před vysněnou proměnou však dívka potká svou vrstevnici, která by se raději ocitla mimo bezchybný svět, na utajeném místě zvaném Kouř, kde žijí rebelové zvaní Oškliví; ti, kdo se proti diktátu krásy vzbouřili. Když kamarádka před svou operací uteče a zanechá hrdince šifru popisující cestu do odbojné komunity, ukáže se pravá tvář šťastné společnosti všeobecné krásy. Dívka dostane od úřadů ultimátum: aby si zasloužila vlastní proměnu v krasavici, musí nejprve najít svou zbloudilou přítelkyni, přivést ji zpět a hlavně prozradit místo, kde se odpadlíci skrývají. Příběh je první částí úspěšné tetralogie, jejíž hlavní hrdinku v adaptaci ztvárnila Joey Kingová. Naposledy jsme ji viděli v kinech v thrilleru Bullet Train, hrála však i v Útoku na Bílý dům, Rodinné aféře a Princezně či v seriálech Odhalení, Fargo a Hodina duchů. Se zpěvačkou Taylor Swift natočila videoklip k písni Mean.",
        "category": "Kultura",
        "photos": 1,
        "date": "2024-09-14T10:30:00+02:00",
        "comments": 1
    },
    {
        "title": "Vědec Lesný, básník Březina a všichni dobří rodáci pod jedním krovem",
        "content": "Z dokumentu, který natočil Oliver Malina Morgenstern, jako dýchly doby zapadlých vlastenců, kronikářů, písmáků a kantorů. Však také předpremiéru měl na rodné Vysočině obou velikánů, v Jaroměřicích nad Rokytnou, kde žil Březina a v nedalekých Komárovicích zase Lesný. Ale navzdory četným archivům promlouvá z filmu zejména současnost včetně studentů: jeden píše práci o indologovi Lesném, jiní recitují Březinovy verše. Básníkovo jméno nesou i školy, což zní paradoxně při citaci z jeho dopisu, kde svou učitelskou profesi označuje za otrockou robotu. Kuriózní je, že neexistuje doklad o žádném osobním setkání obou rodáků, pouze pár uctivých dopisů, které vyměnili. Při pátrání jejich po životě a odkazu však tvůrci objevili neznámé detaily i zajímavé souvislosti. Tak třeba Lesného vnuk se poprvé dozvěděl, že jeho dědeček, k jehož indickým přátelům patřili držitel Nobelovy ceny za literaturu Rabíndranáth Thákur i politici Džáváharlál Néhrú a jeho dcera Indira Gándhíová, studoval v Oxfordu. Mimo jiné romštinu, kterou zkoumal také doma v osadě, posléze vyhlazené nacisty. V Březinově domě zase figurují lampa od Heleny Čapkové, stůl, který básníkovi daroval její bratr Karel Čapek, ale také klobouk, jejž si v archivním záběru zkouší Václav Havel. A právě s Havlovými na jejich rodinném sídle se stýkala Anna Pammrová, básníkova celoživotní múza. Od Havla je jen krůček k Miloši Formanovi citujícímu historku, podle níž se Březina odmítl podívat k nebi na první letadlo nad Prahou se slovy „umím si představit“, a od Lesného objevování Orientu zase k nynější módě indické jógy, tanců a filozofie. Mimochodem hlavním pojítkem mezi historickými i dnešními hrdiny dokumentu je vzdělanost; ne náhodou byl dokument věnován obětem a pozůstalým střelby na filozofické fakultě.",
        "category": "Kultura",
        "photos": 6,
        "date": "2024-09-13T18:10:00+02:00",
        "comments": 0
    },
    {
        "title": "GLOSA: Tragická noc bez hvězd a měsíce. Tak toto cítil Mahler!",
        "content": "Gustav Mahler svěřil provedení své nové symfonie České filharmonii po úspěšném koncertu, který s ní měl v květnu 1908. Protože však vyžadoval minimálně stočlenné těleso, rozšířil ji o členy orchestru Nového německého divadla (v jehož budově dnes sídlí Státní opera). Koncert se konal v budově tehdy speciálně postavené k Jubilejní výstavě Obchodní a Živnostenské komory. Když po druhé světové válce museli Němci odejít z Československa, byli mezi nimi i hudebníci z Nového německého divadla. V Bamberku položili základy orchestru, který existuje dodnes. Jeho současným šéfem je Jakub Hrůša. Z těchto ingrediencí se na Dvořákově Praze zrodil nápad spojit Českou filharmonii s Bamberskými symfoniky a na stejném místě, po více než stu letech, znovu provést Mahlerovu Sedmou symfonii. Protože však původní budova již nestojí, festival se rozhodl uvést koncert s názvem Spojeni Mahlerem pod širým nebem před Průmyslovým palácem. Docela háklivá myšlenka. Především, zrovna Mahlerovu Sedmou symfonii si člověk jen těžko spojuje s uvolněnou atmosférou „open-air“ koncertu. A pak, počasí je v našich šířkách nevyzpytatelné i v červenci, natož téměř v půlce září. Což se potvrdilo: 11. září ze zamračené oblohy chvílemi létaly kapky vody, i když skutečný liják se naštěstí nesnesl. I proto nejspíš z koncertu, jemuž předcházelo uvedení dokumentu o Sedmé symfonii, skoro nikdo předčasně neodešel. Koneckonců to, co se z jednoho úhlu pohledu může jevit jako potíž, z jiného zase může vyhlížet jako (pravda, trochu bizarní) štěstí. Přibližně hodinu a dvacet minut dlouhá symfonie má pět vět, přičemž druhá a čtvrtá nesou podtitul „noční hudba“ – dokonce se ozve kytara či mandolína – ale rozhodně nejde o líbeznou serenádu. Celé dílo je jakoby temné, připomíná podivně spletité, syrové chodby, které nemají konce a v jejichž zákrutách hrozí, že ožijí duchové temnot. I na onu mandolínu jakoby brnkala podivně se šklebící figura. První větu prý Mahler sám při zkouškách popisoval jako „tragickou noc bez hvězd a měsíčního svitu“. Zatažená obloha, hrozící lijákem, žádné hvězdy, žádný měsíc, poryvy větru, odkudsi se blížící povodeň, lidé choulící se v pláštěnkách... Ale vždyť dokonalejší kulisu pro Sedmou symfonii a představu, co možná cítil její autor (jenž shlížel z plakátu nad orchestrem), si vlastně organizátoři ani diváci nemohli přát! Dostali to ještě jako bonus k hlavnímu úmyslu, totiž zrekonstruovat premiéru za symbolické účasti následníků jejích původních aktérů. Zvlášť když Jakub Hrůša pojal koncert s plnou intenzitou a vážností. Ne všechno sice vyšlo úplně dokonale, to snad za daných okolností ani nelze vyžadovat, navíc (nezbytné) nazvučení vždy zvuk poněkud zkreslí, přesto hudebníci z obou těles prokázali profesionální schopnost rychle se sehrát a dílo kvalitně přednést. Ne, nikdo určitě nechce a jistě nebude přibližovat divákům duševní běsy skladatelů krajním způsobem, ale stejně to byla zajímavá souhra okolností... Příště nicméně raději zpátky pod střechu Rudolfina.",
        "category": "Kultura",
        "photos": 4,
        "date": "2024-09-13T13:05:00+02:00",
        "comments": 0
    },
    {
        "title": "Zemřel Chad McQueen. Syn slavného herce zaujal v Karate Kid i za volantem",
        "content": "Chad McQueen zemřel ve středu v Palm Springs. „S těžkým srdcem oznamujeme odchod našeho táty Chada McQueena,“ uvedla rodina americkému filmovému serveru Variety. Vzpomněla na něj jako na milujícího tatínka i milovníka závodění, který šířil odkaz svého otce Steva McQueena. Chad McQueen se sice ve filmovém průmyslu neprosadil tak výrazně jako jeho otec, přesto v 80. letech trošičku zaujal. Roli Dutche, člena Cobra Kai si poprvé vyzkoušel ve snímku Karate Kid (1984) a následně ji zopakoval ještě v pokračování o dva roky později. Byla určitá šance, že se McQueen ke své roli po více než třiceti letech vrátí ještě v druhé řadě nedávného seriálu Cobra Kai, nakonec z toho ale sešlo. Herec se v průběhu 90. letech sice nadále objevoval na filmovém plátně, rolí a slávy svého otce ale zdaleka nedosáhl. Sám jednou uznal, že se herecký um z generace na generaci jen tak přenášet nemusí. O to víc ale jeho odkaz šířil ve světě automobilismu, což byla záliba i McQueena seniora. Ten Chadovi lásku k tomu vštěpoval od jeho útlého dětství. Junior se účastnil slavných závodů 24 hodin Le Mans i 12 hodin Sebringu a dále založil společnost McQueen Racing specializující se na vývoj rychlostních automobilů i motocyklů. Sám prakticky přestal závodit po roce 2006, kdy přežil těžkou autohavárii před závodem 24 hodin v Daytoně. Mladší z McQueenů po sobě zanechal tři děti, přičemž syn Steven taktéž pokračuje v herecké kariéře.",
        "category": "Kultura",
        "photos": 3,
        "date": "2024-09-13T11:23:00+02:00",
        "comments": 0
    },
    {
        "title": "RECENZE: Prsa a zadek je naše práce, tak do plavek, líčí Influencerky",
        "content": "Popelka, které se zatím zviditelnila jen fotografií volského oka na břiše a jinak poctivě studuje, se mezi protřelejší krásky internetu dostane na zdánlivě nezištné pozvání, aby se oklepala z přítelovy nevěry. Plavovlasé naivce přidělil scenárista a režisér Szymon Gonera také roli průvodkyně vysvětlující zákonitosti novodobé profese, do níž ji zasvěcuje zkušenější bruneta, třeba „musíš vydat prohlášení o rozchodu“. Jak to na síti chodí a jaké rady či produkty se nejlépe prodávají, to je naučné minimum pro náhodné diváky jiné generace, které by snad zajímal umělý, do sebe zahleděný svět, líčený od sexuálních výjevů s páskou „cenzurováno“ až k honbě za počtem sledujících. Hlavním účelem historky je však odhalení falešného pozlátka. Dívky sice točí videa na Kypru, Ibize, Maltě, v Řecku či Itálii, ale za sladkým životem stojí únavné pózy, vynucené úsměvy, otrocká dřina. „Prsa a zadek, to je naše práce, tak do plavek,“ povzbuzuje zkušenější z hrdinek svou kamarádku. Po obrazové stránce vznikl nudný kolovrátek, který kombinuje reklamní záběry s prvky instruktážního filmu pro školy, kterak se kvůli vidině peněz a slávy nedostat na šikmou plochu. Neboť kdykoli se dívky octnou v úzkých, pomáhají si postupy na hraně zákona či spíše za ní: neplatí útratu, okrádají vilné opilce, zkrátka balancují mezi profesí zlodějek a prostitutek. Režie a scénář Szymon Gonera, hrají Karina Raznerová, Olga Kalicka, Kamil Wodka Žánr: Drama Kinobox: 32 % Opar bezstarostného dobrodružství postupně vyprchává, jak nastupuje poněkud estrádní zlo v podobě vyděračského násilí mužů včetně folklórního Rusa. Stále častěji se také prosazuje sex od lesbických her přes „trojku“ po fetišisty. Ale najdou se i méně křiklavé, o to působivější motivy v čele se stárnoucí hvězdou sítí v podání Joanny Koroniewské, která přesně zvládá míru sebezapření tváří v tvář posměchu. Naopak sestřih osobních smutků za sponzorským diktátem rozjařenosti působí dost ochotnicky, o morálních poučkách typu „Budeš slavná, úspěšná a velmi osamělá“ raději nemluvě. Ovšem nejsilnější položkou celého projektu zůstává skutečnost, která zpoza smyšleného melodramatu vystupuje ze změti internetových příspěvků, pokusů a trapasů, jež vyprávění přiléhavě rámují.",
        "category": "Kultura",
        "photos": 5,
        "date": "2024-09-13T09:25:00+02:00",
        "comments": 0
    },
    {
        "title": "Radostný popový důvtip. Dua Lipa odehraje příští rok v Praze dva koncerty",
        "content": "Celosvětové turné podporuje třetí studiové album Radical Optimism, které vyšlo 3. května 2024. Album se dostalo rovnou na první příčku v jedenácti zemích včetně Velké Británie, kde se stalo největším albovým debutem britského umělce v roce 2024 a zaznamenal nejvyšší týdenní prodeje britské umělkyně od roku 2021. V USA album debutovalo na 1. místě v žebříčku Billboard Top Album Sales a na 2. místě v žebříčku Billboard 200, což znamenalo dosud největší prodejní týden. Deník The New York Times jej označil za „album nonstop bonbónků pro uši“, stejně jako časopis Variety, který prohlásil, že jde o „radostný výbuch popového důvtipu“. The New Yorker navíc ocenil, že „instrumentace je zářivá a neproniknutelná a hlavním lákadlem je Lipa“. Dua Lipa debutovala v roce 2017 bezejmenným albem a o tři roky později vydala desku Future Nostalgia. V roce 2023 přispěla hitem Dance The Night na soundtrack filmového trháku Barbie. Počátkem letošního roku si zahrála záporačku LaGrande ve špionážním thrilleru Argylle britského režiséra Matthewa Vaughna. Vstupenky na pražské koncerty budou v předprodeji od 20. září od 10:00 hodin za cenu od 1790 Kč. Z důvodu omezení přeprodeje vstupenek třetími stranami se management zpěvačky rozhodl distribuovat digitální a fyzické vstupenky kupujícím až 48 hodin před samotným vystoupením.",
        "category": "Kultura",
        "photos": 10,
        "date": "2024-09-12T16:50:00+02:00",
        "comments": 8
    },
    {
        "title": "TRENDY V KLIPECH: Linkin Park s novou zpěvačkou, Kravitz s rapperem Quavem",
        "content": "Po dlouhých sedmi letech, kdy se kapela vyrovnávala se smrtí frontmana Chestera Benningtona, se Linkin Park se vracejí s novým zvukem a novou zpěvačkou Emily Armstrong, známou z kapely Dead Sara. Pro všechny čtyři klipy můžete hlasovat v hitparádě KitKat Óčko Chart, kterou televize Óčko vysílá vždy ve čtvrtek od 15:00 nebo v nedělní repríze od 10:00 a pak tři dny zpětně, a to přes červené tlačítko na HbbTV. Kapela s ní začíná v podstatě od nuly, proto i jejich připravované album je nazváno From Zero a The Emptiness Machine je prvním singlem, ve kterém neuslyšíte Chestera Benningtona ani Roba Bourdona na bicí. Toho vystřídal Colin Brittain. Osmé album From Zero by mělo vyjít 15. listopadu a Linkin Park už s ním vyrazili na světové turné. 22. září budou v Hamburku a 24. září v Londýně. Lenny Kravitz letos na akci Black Music Collective získal cenu Global Impact Award. Rapper Quavo mu tam spolu s dalšími umělci vzdali hold zahráním jeho hitu z roku 1998 Fly Away. To dalo základ k novému singlu Fly, pro který Lenny Kravitz nahrál nové vokály. Pražský rapper YG Moris pochází ze Zambie. V roce 2007 přijel do Česka. V roce 2017 na sebe upozornil pod jménem Mladej Moris, především spoluprací s Benem Cristovao na tracku 365. V roce 2020 si změnil jméno na YG Moris a letos vydal první oficiální album High School. O své novince Henny přijde YG Moris popovídat do studia KitKat Óčko Chart. Rapper Sergei Barracuda vzdal hold své rodné Ostravě. „Můžou tě dostat z Ostravy, ale nedostanou Ostravu z tebe,“ řekl rapper v rozhovoru pro Osa.cz. Videoklip Ostrava je dvojkou v trendech na Youtube a fanoušci předpovídají, že se píseň stane novou ostravskou hymnou. Sergei Barracuda plánuje vydat nové album. Datum vydání zatím není známé, ale fanouškům slibuje návrat ke kořenům, kdy dělal tvrdý rap hlubokým hlasem.",
        "category": "Kultura",
        "photos": 0,
        "date": "2024-09-12T15:00:00+02:00",
        "comments": 1
    },
    {
        "title": "Chudinky v košilkách? V Národním se přidali i teenageři z dětských domovů",
        "content": "Zapojit mladou generaci přímo do příprav inscenace určené pro mladé publikum se rozhodlo tvůrčí duo Janek & Natálka neboli Janek Lesák a Natálie Strýčková Preslová. Osvědčená divadelní dvojice se s novinkou Takže asi tak poprvé dostává na prkna naší první scény. Jejich novinka měla minulý týden premiéru na pražské Nové scéně. „Inscenace profesionálů ve spolupráci s mladými amatéry začínají být v zahraničí běžné. Zejména velké divadelní domy jsou ideálním místem, kde můžeš dát hlas generaci, která obyčejně nemá na těchto scénách svůj repertoár,“ vysvětluje Lesák. „V tvorbě pro teenage publikum dochází celosvětově k trendu, že než aby dospělý tvůrce tvořil teenage témata, je lepší, aby se obklopil partou mladých tvůrců a byl spíš mentorem projektu. Aby oni sami byli autoři díla, který hrají svojí vlastní generaci. Jen se to děje s profesionálním týmem a v profesionálním divadelním zázemí,“ dodává. Tvůrčí duo Janek Lesák a Natálie Strýčková Preslová dlouhodobě působí v divadelní sekci kulturního prostoru NoD / Roxy. Jejich čistě autorské inscenace se vyznačují hravostí a originalitou, se kterou rozebírají témata a fenomény dnešní doby. Názvy inscenací hovoří za vše: Šmejdi útočí, The Legend of Lunetic, Městečko Palermo usíná či Osamělost komiksových hrdinů. Vedle pražských scén působí i v Jihočeském divadle. Na přípravě novinky Takže asi tak, kterou Národní divadlo v podstatě zahájilo novou sezonu, se proto podíleli i teenageři z dětských domovů. Tématem nového kusu jsou proto představy veřejnosti o současných dětských domovech a lidech, kteří v nich žijí. Tato problematika přitom nebyla předem daná, vybrali si ji sami účastníci z dětských domovů. „Když jsme se s touhle partičkou setkali poprvé, hledali jsme různá témata, u kterých by jim začaly zářit oči. Čekali jsme, že nám to bude trvat tak měsíc dva, a hned první večer jsme ho našli,“ popisuje Lesák. „Když jsme se začali bavit o tématu dětských domovů, první, co jsme zažili, byly takové jejich až stand-upy o tom, jak se koukají lidé se zkušeností z děcáku na nás, co tu zkušenost nemáme. Dělali si z nás hroznou srandu a nám to přišlo fantastický. Být z děcáku je jakési stigma, stejné jako být diskriminovaný z jakéhokoliv jiného důvodu,“ pokračuje tvůrce. „I pozitivně diskriminovaný. Slyšeli jsme historku, jak dává paní ve vlaku někomu dvě kila, protože slyšela, že mluví po telefonu s někým z děcáku,“ doplňuje Lesáka Strýčková Preslová. Sami divadelníci si prý během příprav novinky upravili své vlastní stereotypy. „Spoustu jsme jich slyšeli a spoustu jsme jich měli. Dokud jsme se do děcáku nepodívali, tak jsme ani moc nevěděli, jak to tam funguje. Byli jsme překvapení, že jsou tam rodinné skupiny, není tam obrovská jídelna, ale byty,“ popisuje Strýčková Preslová. Tvůrci si sběrem autentických materiálů kladli tyto otázky: „Odkud se berou naše utkvělé představy o něčem, o čem nemáme k dispozici žádné relevantní informace? Je tím, co je vytváří, společnost, školní osnovy z našich dětských let nebo třeba umění?“ „V první fázi jsme dělali rozhovory s různými lidmi z děcáků i mimo děcáky, právě abychom zjistili, jak široké je o nich povědomí, jak si je lidi představují, jak si myslí, že to tam vypadá. A zjistili jsme, že naše představa byla dost podobná té většinové,“ vysvětluje Janek Lesák. „Představovali jsme si, že to funguje trochu jako v sirotčinci z 16. století. Jako když koukáme na Olivera Twista. Objevuje se to v těch historizujících literárních a filmových dílech. Odtud pramení ta lítost, že jsou to chudinky v otrhaných košilkách, kterým někdo dává kejdu do mističky, a když se zeptají, jestli by si mohly dát víc, tak je zbičuje zlá jeptiška. Tak takhle už to úplně není,“ doplňují se pak tvůrci vzájemně se svým typickým humorem. Novinka měla premiéru na prknech Nové scény 8. a 9. září, nejbližší repríza bude k vidění 1. a 2. října. Takže asi tak vzniklo v rámci projektu Národního divadla ND Young. Součástí inscenace je setkání s tvůrci, koná se vždy po skončení představení v hledišti Nové scény. Komunita mladých lidí, bývalých i aktuálních účastníků kurzů, které připravuje lektorka Činohry Národního divadla Zuzana Kráľová. V současné době má přibližně 150 absolventů, kteří se stále setkávají v rámci konferencí a teambuildingů. Je to prostor pro vzdělávání, ale také skupina přátel sdílejících zájem o divadlo. Koprodukcí s Činohrou ND a zařazením titulu Takže asi tak na regulérní repertoár Národního divadla vstupuje ND Young do další fáze svého fungování. Zdroj: Národní divadlo",
        "category": "Kultura",
        "photos": 13,
        "date": "2024-09-12T11:45:00+02:00",
        "comments": 0
    },
    {
        "title": "Na cenách MTV triumfovala Taylor Swift, dorovnala rekordmanku Beyoncé",
        "content": "Stanice MTV uděluje ceny Video Music Awards (VMA), tedy ocenění za hudební videa, už čtyřicet let a právě Taylor Swift a Beyoncé jich získaly dosud nejvíce. Po středečním slavnostním vyhlašování jich obě mají na kontě po třiceti. Swift totiž proměnila sedm z dvanácti nominací. Zpěvačka získala hlavní cenu za nejlepší hudební video roku a také například už potřetí za sebou cenu fanoušků nebo cenu pro umělce roku. Hlavní ocenění si vysloužila za černobílý videoklip k písni Fortnight, kterou nahrála ve spolupráci s rapperem Post Malonem. Video k songu z alba The Tortured Poets Department si také sama režírovala. „Vždy se snažím najít způsob, jak poděkovat fanouškům za to, že můj život je takový, jaký je,“ prohlásila Taylor Swift na pódiu při přebírání ocenění na ceremoniálu, který se konal v Elmontu ve státě New York. Zároveň popová megahvězda zopakovala svou výzvu fanouškům, aby hlasovali v listopadových amerických prezidentských volbách. „Pokud je vám více než 18 let, zaregistrujte se, abyste hlasovali pro něco jiného, což je velmi důležité,“ řekla zpěvačka, která v úterý na Instagramu otevřeně podpořila kandidátku demokratů Kamalu Harrisovou v souboji s Donaldem Trumpem.",
        "category": "Kultura",
        "photos": 7,
        "date": "2024-09-12T11:40:10",
        "comments": 27
    },
    {
        "title": "RECENZE: Dvě děti na útěku sleduje až na Balkán snímek Už tě nemám rád",
        "content": "Dva vyděděnci připomenou vrstevníky z amerického filmu Až vyjde měsíc, kde podobná dvojice uprchne do divočiny. Zatímco Wes Anderson volí žánr něžně bizarní komedie, režisér a scenárista Zdeněk Jiráský svým hrdinům přiděluje drama s prvky road movie. Chlapec je posedlý natáčením na mobil, avšak zaměřuje se na temná sociální témata: periferii, továrnu, kde s maminkou obědvá z krabic, skládku, bezdomovce, sousedovu exekuci. Před šikanou spolužáků, kteří ho považují za podivína, ho zachrání dívka – stejně osamělá, ač z opačné společenské vrstvy. Zatímco on nevraží na matčina nápadníka, který narušuje jejich skromnou idylu, ona trpí snobskými manýry svých rodičů, kteří si zakládají na vážné hudbě, luxusních restauracích a vlivných přátelích; její vzdor symbolizuje vyzývavá rtěnka. Marnost, kterou Jiráský své hrdiny obklopuje, sahá až na hranici schválnosti. Jejich toulky vedou pouze mezi rezavými barely, rourami, šrotem a industriální krajinou. Navíc prolog zabírá téměř polovinu filmu, než padne klíčové: „Utečeme spolu“ – on si sbalí plyšáka a mobil, ona kartu do bankomatu a nasednou do vlaku, který jede co nejdál Příchuť zábavného dobrodružství se zpackanou hrou na únos postupně vyprchává. I v balkánských poměrech unikají téměř zázračně; taxikář a policisté zůstávají neteční, ale zima, nepohodlí a docházející peníze ukončují romantiku. Režie a scénář Zdeněk Jiráský, hrají Daniel Zeman, Maisha Romera Kollmannová Kinobox: 0 % Stejně jako doma, i na cestě potkávají deštivou beznaděj, zchátralá ghetta a ztracené existence. Film zrazuje jak pravidla road movie, kde putování může trvat nekonečně dlouho, tak volba estetiky ošklivosti, která do své neúprosné smyčky nepustí ani trochu přirozené krásy. „Je to nespravedlivé, že nejsme dospělí, snažili jsme se oba,“ zazní v závěrečném, na teenagery nečekaně zralém dialogu. Finální scéna pak diváky doslova zasáhne – pokud nějaký přijde do kina, protože česko-slovensko-rumunská koprodukce o dětských strastech není zrovna lákavá.",
        "category": "Kultura",
        "photos": 4,
        "date": "2024-09-12T06:30:00+02:00",
        "comments": 0
    },
    {
        "title": "GLOSÁŘ: Hlavní dojem z úvodu Dvořákovy Prahy? Nejvíc nadchnul Smetana",
        "content": "Zahajovací koncert tradičně nabízí dvě kultovní díla Antonína Dvořáka – Koncert pro cello h moll a Symfonii č. 9 s názvem Z Nového světa. Podobně jako u Smetanovy Mé vlasti na Pražském jaru lze tedy sledovat různé přístupy a názory. Loni zaujal svým výkonem Tonhalle-Orchester Zurich a také letošní provedení rozhodně patřilo k těm osvěžujícím. Bamberští symfonikové mají příjemný měkký zvuk a velmi dobré hráče pro sóla. Především ale člověk byl neustále vyrušován z poklidného poslechu – samozřejmě v dobrém slova smyslu. Hrůša s orchestrem umně pracoval, dynamicky i agogicky se stále něco dělo – bylo to živé, často velmi kontrastní, ale vždy uměřené. Sólistou cellového koncertu byl německý virtuos Julian Steckel, mimo jiné vítěz Mezinárodní soutěže ARD z roku 2010. Hrál pěkně, vroucně a lyricky, ale nemyslím, že by překonal jiná provedení tohoto díla, ani na Dvořákově Praze. Druhý koncert měl neobyčejnou dramaturgii – tři „švédské“ symfonické básně Bedřicha Smetany a Symfonii č. 5 Ludwiga van Beethovena. Smetana se na „dvořákovském“ festivalu logicky tolik nehraje, ale své místo tu má. Skladby Richard III., Valdštýnův tábor a Hakon Jarl napsal během svého pobytu v Göteborgu a je to hudba sršící nápady, živostí a vášnivou jiskrou. Provedení těchto děl ovšem není nic snadného a všechna čest Bamberským symfonikům – zahráli je strhujícím způsobem, obzvlášť Valdštýnův tábor, líčící dění ve vojenském ležení, a vyvolali velké ovace. Myslím však, že publikum nadchly i samotné skladby, které se přece jen neuvádějí tak často. Je to hudba tak jedinečná, že si člověk nemůže pomoct a začne si vytvářet „alternativní“ dějiny: Jak by se asi vyvíjely nejen osudy Smetany, ale hlavně dějiny německé a české hudby, kdyby jako první operu nesložil pro soutěž o českou národní operu Branibory v Čechách, nýbrž pro německé prostředí – třeba zrovna – Valdštejna (podle Schillera)? Jeho rozhodnutí vrátit se do Čech a pozvednout kulturní úroveň české společnosti nebudeme moci nikdy dost docenit… Vlna euforie, která se zvedla po Smetanových básních a kterou jsem zcela sdílela, pro mne trochu opadla při provedení Beethovenovy „Osudové“. Ne že by neměla spád, ne že by nebyla provedena virtuózně. Jenže na můj vkus bylo v tomto případě obojího právě až příliš. Tempa, kontrasty, které Hrůša zvolil, zjevně ve snaze o co největší efekt, a celková razance výrazu dosáhly hranice, kdy se mi Beethoven začal ztrácet za předváděním (jistěže nezpochybnitelných) schopností orchestru, a kdy pomalá věta jakoby byla jen nádechem na další kolo Formule 1. Když jsem si pak doma pustila jedno z provedení tohoto díla Staatskapelle Berlin s Danielem Barenboimem, tak ten se vedle Hrůši vlastně „courá“, ale o to větší napětí onen zápas s osudem má, o to víc člověka pohlcuje. U Bamberských symfoniků měl onen zápas pro mne vlastně jedinou podobu: „Uhrají to? Uhráli. Uf…“ Ale to je taky jediná vážnější námitka k oběma večerům Bamberských symfoniků a jejich šéfa. Jako přídavky po prvním koncertě zvolili Dvořákovo Allegro ze Suity A dur a jeden z jeho orchestrálních valčíků, po druhém pak finále z Beethovenovy Symfonie č. 7. Následující den se v Rudolfinu uskutečnilo koncertní provedení opery Mrtvé město od Ericha Wolfganga Korngolda. Ten sice nemá přímý vztah k Antonínu Dvořákovi, patří však mezi autory s kořeny v dnešním Česku. Narodil se roku 1897 v Brně, z něhož si však asi těžko něco zapamatoval… S rodinou totiž záhy přesídlil do Vídně, kde si získal pověst výjimečného talentu. Jeho díla včetně Mrtvého města se těšila velké oblibě, po nástupu nacismu však kvůli židovským kořenům musel uprchnout z Evropy a v Americe se prosadil jako autor filmové hudby. Jeho dílo upadlo v zapomnění, v posledních letech se však speciálně Mrtvé město příležitostně vrací na scény. Právem? Toť otázka. Surrealistický, dekadentní příběh o muži, jenž si do tanečnice Marietty promítá milovanou zesnulou manželku, zasazený do upadajícího, ponurého města Bruggy, má svou působivost. Když však dílo poslouchám, slyším sice všemožné ozvuky a vlivy, ale vlastně skoro nic skutečně originálního. Spíše jeden z marných pokusů najít v prvních desetiletích 20. století cestu, kudy dál po Wagnerovi, Mahlerovi, po boku geniálního Richarda Strausse či naopak experimentálních směrů. Jakoby (nejen) Korngold neustále narážel na hranice možností tradičního orchestru i lidských hlasů a samozřejmě vlastní invence. Výsledkem je přemíra bombastického zvuku a pěvecké party na hranici zpívatelnosti. To je i případ Mrtvého města, nicméně Korngold měl štěstí, že ho napadla jedna vroucí melodická árie, která se stala hitem a žije si vlastním životem (a nejspíš přispěla i k renesanci zájmu o toto dílo). Provedení v Rudolfinu problémy díla spíš potvrdilo než vyvrátilo. Není moc pěvců, kteří dlouhé a extrémně vypjaté role Paula a Marietty mají v repertoáru. Paula zpíval 63letý německo-italský tenorista Roberto Saccà, který má za sebou slušnou kariéru, ale dnes je přece jen za zenitem. Jeho hlas postrádal nosný zvuk a většinu času nebyl slyšet za hlučně hrajícím Symfonickým orchestrem hlavního města Prahy FOK, který dirigent Tomáš Brauner příliš nekrotil. Part Marietty ztvárnila litevská sopranistka Vida Miknevičiūtė, která se sice dala zaslechnout, ale její zpěv byl ostrý, pronikavý a bez dynamiky. Nicméně jako jediná se na pódiu snažila svou postavu vyjádřit i gesty a mimikou a docela se jí to dařilo. Lepší pěvecký dojem zanechali někteří představitelé vedlejších rolí, hlavně Jiří Brückler coby Paulův přítel Frank a Lucie Hilscherová jako služebná Brigitta. Svým dílem přispěli Pražský filharmonický sbor a Dětský pěvecký sbor Českého rozhlasu. Koncertní provedení oper mají za určitých okolností smysl, ale nejsem si jistá, jestli zrovna Korngoldovo Mrtvé město bylo správnou volbou.",
        "category": "Kultura",
        "photos": 4,
        "date": "2024-09-11T17:10:00+02:00",
        "comments": 0
    },
    {
        "title": "StarDance je dřina, mohu potvrdit. Často se na sebe vztekám, říká Oskar Hes",
        "content": "Nová řada Kriminálky Anděl, kterou právě vysílá televize Nova, se mimo jiné soustředí i na současné společenské problémy: násilí mezi dětmi a dětskými gangy, pojišťovací podvody, gambling nebo černý obchod s léčivy. „Uvědomil jsem si díky tomu, kolik zločinu i tu u nás ve střední Evropě je a jak moc je různorodý,“ říká Oskar Hes. Do role poručíka Radima Fišera Oskar Hes vstupoval už podruhé. Jaké má postřehy z hraní postav na straně spravedlnosti, když si dřív vyzkoušel spíše role zločinců nebo obětí? „Řekl bych, že na straně podezřelého je víc co hrát: nervozitu, nejistotu... U kriminalisty máte pořád v ruce ten zápisníček, jste trochu na koni, vyzvídáte, ptáte se, ty postupy jsou dané... takže bych řekl, že kriminalista je trochu nuda. Doufám, že mě teď neukamenuje nějaký herec, co hraje kriminalistu dlouhodobě, ale myslím, že druhá strana zločinu je prostě v herectví zábavnější. U kriminalisty se to brzo vyčerpá.“ Připravuje se Oskar Hes nějak specificky na dlouhá nebo náročná natáčení? „Snažím si vždycky nastavit hlavu na to, že teď třeba dva měsíce nebudu nemocný. Přesvědčit ji, že teď se mi opravdu nehodí být nemocný a dělám všechno pro to, abych měl tělo připravené na všechno. Nadopuju se přírodními látkami, houbami, čínskou medicínou, vitamíny a tak dále.“ V Kriminálce Anděl se Oskar pohybuje po boku respektovaných hereckých osobností, namátkou třeba Davida Švehlíka, Jiřího Langmajera nebo Heleny Dvořákové. Ovlivňuje jeho herecký výkon nějak přítomnost hereckých autorit na place? „Teď se to proměnilo hlavně v respekt. Občas asi může přijít nějaký blok jako dřív, ale když se to stane, už jsem schopný ho rozpoznat a uvědomit si, že ten daný herec je taky jen člověk a kolega a že tento můj stav ničemu nepomáhá,“ popisuje herec. „Když to řeknu na plnou hubu, je prostě důležité se z toho nepo***t,“ cituje staré známé pravidlo. Jak si zatím Oskar Hes „užívá“ mediální pozornost, která se váže k účasti ve StarDance? „Mám pocit, že mě spousta lidí nezná a potřebuju si ten mediální obraz trochu doplnit. Záměrně jsem se vyhýbal některým rozhovorům i sociálním sítím, takže jsem teď takový yes man,“ prozrazuje. Vadí mu, že se často opakují – a ještě určitě budou – dotazy na tatínka, tanečníka a choreografa Richarda Hese? „Mně to naopak přijde logické. Nepřichází u mě na to žádná alergie. Chápu, proč se ptají a oni se skoro musí zeptat, protože to lidi zajímá. A taky se to snažím chápat tak, že je to vlastně i čest a moje deviza,“ popisuje. V tuto chvíli po více než měsíci tréninků Oskar Hes potvrzuje slova většiny předešlých účastníků: StarDance je náročná soutěž a velká dřina. „Vztekám se na sebe hodně, když mi něco nejde. Nejdřív na sebe, pak do prostoru. Na Kateřinu (taneční partnerka Kateřina Bartůněk Hrstková, pozn. red.) samozřejmě ne, ta za to nemůže, že mi něco nejde. Je to prostě moje chyba a to k tomu patří. Stejně jako k tomu patří radost, když se něco povede,“ říká. A co už teď probíhající diskuze o tom, jak moc je nebo není fér, že právě on, herec s taneční průpravou a geny tanečníků bude soutěžit v soutěži amatérů? „Myslím, že člověk, který se profesionálně živí tancem, standardním nebo latinou, by v té soutěži neměl být. A to já nejsem. Ale to, že s ním máme nějaké zkušenosti, je v pořádku. V takové soutěži to vůbec nemusí znamenat, že budeme pro diváky atraktivní. Může pro ně být atraktivnější sledovat někoho, kdo půjde od úplné nuly nahoru. A co víme: nikdo ani nemůže tušit, jaký výkon nakonec podám já a co bude v říjnu. Přijde mi vzrušující a zábavné, že se ta soutěž nedá odhadnout. Dopadne to prostě tak, jak lidi budou chtít,“ komentuje Oskar Hes. V rozhovoru se dál dozvíte, jestli je Oskar Hes sám fanouškem kriminálních seriálů a k jakým dalším žánrům tíhne – a také jak funguje na Kriminálce Anděl spolupráce s policejními profesionály. Herec prozradí také víc o svém kaskadérovi i důvodu, proč nemůže dělat všechny triky, jak by si možná přál. Dozvíte se také detaily o jeho zkušenosti s hereckým koučem a jakým způsobem ovlivnil jeho fungování před kamerou.",
        "category": "Kultura",
        "photos": 6,
        "date": "2024-09-11T10:00:10",
        "comments": 0
    },
    {
        "title": "Cítit špínu Gothamu. Colin Farrell si jako Tučňák vysloužil vlastní seriál",
        "content": "Pouhý týden po událostech vyobrazených ve filmu Batman navazuje děj nového seriálu Tučňák. Osmidílná série HBO je tak další pozvánkou do batmanovského světa, jak jej v temném snímku z roku 2022 načrtl režisér Matt Reeves s Robertem Pattinsonem v hlavní roli. V televizní novince se ke zklamání filmových fanoušků ovšem samotný okřídlený superhrdina neobjeví. Děj se plně soustředí na jednoho z nejslavnějších protivníků slavného netopýřího muže, Oswalda „Oze“ Cobba alias Tučňáka. V novém seriálu, který má na HBO premiéru už příští týden, jej opět ztvární náležitě namaskovaný Colin Farrell. Role pro něj prý byla splněným snem. „Vyrůstal jsem na Burgessi Meredithovi a Dannym DeVitovi, takže když jsem se stal součástí toho rodokmenu, bral jsem to jako privilegium,“ svěřil se populární herec před časem, když vyjmenoval oba slavné představitele Tučňáka z televizní série 60. let a následně Burtonova filmu Batman se vrací (1992). Vysněná role byla ale zjevně i jednou z nejtěžších: herec totiž v rozhovoru pro Total Film uvedl, že o případné druhé sérii bude ještě dlouze přemýšlet. Původně by nad tím prý neváhal, ovšem po náročném natáčení své nadšení trochu zmírnil. „Možná za rok bych mohl. Ale jakmile jsme skončili s natáčením, byl jsem v rozpoložení: ‚Už nikdy si neobleču ten podělanej oblek a nenasadím si tu podělanou hlavu!‘,“ řekl herec. Hlavou přitom zjevně nemyslel jen speciální masku, ale vůbec celé myšlení svého hrdiny, který postupně ovládne podsvětí města Gotham. Tvůrci si prý nějaký čas se zmíněnou myšlenkou, že by se v seriálu mihl i Robert Pattinson v roli Batmana, pohrávali. „Uvažovali jsme o tom, ale pak si řekli, že mnohem lepší bude soustředit se na studii člověka, který se snaží chopit moci,“ vysvětlil sám batmanovský režisér Reeves, který Tučňáka produkuje. Osmidílný seriál, jehož první díl bude k vidění na streamovací platformě Max ve čtvrtek 19. září (a další díly pak každou následující neděli), totiž režírovala dvojice Craig Zobel a Lauren LeFranc. Druhý jmenovaný je i autorem scénáře. „S Ozem se nacházíte dole v ulicích města. Cítíte jeho špínu, bláto a neřesti. Dívá se odsud nahoru a zkouší se tam vydrápat,“ popisuje rozdíl mezi Reevesovým filmem a aktuálním seriálem LeFranc. „Čeká nás tedy odlišný zážitek. Myslím, že Gotham je natolik zajímavé město, že si zaslouží, abychom odemkli jeho další dveře, prošli jimi a zjistili, co dál,“ láká ještě tvůrce. Samotný Reevesův Batman by se pak svého filmového pokračování měl dočkat v roce 2026.",
        "category": "Kultura",
        "photos": 8,
        "date": "2024-09-11T06:30:05",
        "comments": 0
    },
    {
        "title": "RECENZE: Metal a machismus končí, tvrdí Perseidy. Bohužel nesrozumitelně",
        "content": "Neotřelé postupy, známá herecká jména, ale i specifická atmosféra končícího léta ve večerním plenéru pražského ostrova Štvanice. To všechno rok co rok vytváří pod hlavičkou místního souboru Tygr v tísni neopakovatelné momenty. Letos zde dostal šanci režisér Adam Steinbauer, který dle textu Simony Petrů a Tomáše Ráliše zinscenoval moderní pohled na antický mýtus o Perseovi. Hraje se na samém západním cípu ostrova s výhledem na místní bikepark i oprýskanou kavárnu Fuchs. Právě zde vyrostlo speciální lešení (autorkou Magdaléna Teleky), které má dle tvůrců připomínat plošinové videohry konce minulého století. Perseus zde skáče od jednoho úkolu k druhému, aby postupně dorazil až k mytické Meduse. Tvůrci se na ikonickou postavu řeckých bájí a ústřední moment hrdinovy odysey dívají neotřele. Medusa je v jejich podání stárnoucí žena, nebohá oběť násilí. Král Polydektés (ten, který Persea vyslal na nebezpečné dobrodružství, aby mohl svést jeho matku Danaé) je zde znázorněn jako představitel starého machistického světa. Stejnou roli reliktu z minulosti zde pak plní i živá hudba, skupina okolo Matyáše Krtičky a Lukáše Klavrzy totiž podle tvůrců nabízí „klasickou rockovou a metalovou estetiku, která už svůj účel splnila a stala se kýčem“. V postavě Persea, který se během svých dobrodružství stává mužem, pak tvůrci řeší problematiku současného postavení muže ve světě. Zajímavá témata a neotřelé pohledy na klasický příběh bohužel sráželo zpracování a technické problémy (na repríze 3. září). Když se ovšem v úvodu večera spolu s postupujícím soumrakem rozezní první numetalové tóny, vypadá to na působivý večer. V podobném duchu zde totiž před čtyřmi lety Tygr v tísni zaujal představením Šílený Herkules. To se hrálo pod obloukem Hlávkova mostu o kus dál po proudu a o hudbu se staralo rapmetalové duo P/\\ST. Svižná hudba doprovodila stejně tak svižnou režii a tehdejší ročník Antické Štvanice nabídl jednu z nejzajímavějších premiér roku. Sázka na podobnou strukturu však tentokrát vyšla jen z poloviny. Působivě hlučný a patrně potřebně „machistický“ hudební doprovod zde zní ve skvělém kontrastu ke křehkému zpěvu Andrey Steinbauer (Andromeda). Samotná činoherní složka ale za tou hudební těžce zaostává. Hercům není dobře rozumět, promluvy mezi přehnaně expresivním Ondřejem Kolínem (Polydektés) a klidným Markem Kristiánem Hochmanem (Perseus) vyznívají do ztracena. Tygr v tísni (Antická Štvanice) premiéra 1. září 2024 režie: Adam Steinbauer hrají: Mark Kristián Hochman, Ondřej Kolín, Eva Leinweberová, Andrea Steinbauer To málo, co lze zachytit, však svědčí o působivosti a promyšlenosti samotné předlohy; bohužel tedy patrně selhává režie. Představení chybí jakákoli gradace a tak se Perseus jen zaměnitelně plouží od jednoho setkání ke druhému. V tomto kontextu nepomáhá ani obsazení čtveřice herců do vícero rolí. A stejně tak přehnaná délka celého představení. Ani vtipné využití světelných mečů celkový dojem nezachrání. Antická Štvanice nicméně nadále patří mezi nejoriginálnější letní divadelní projekty, na které lze v Praze vyrazit. Sympatická snaha hledat něco nového a neustrnout ovšem občas její tvůrce zavede do slepé uličky. Těšme se tedy na příští ročník.",
        "category": "Kultura",
        "photos": 12,
        "date": "2024-09-10T16:10:00+02:00",
        "comments": 0
    },
    {
        "title": "Dětský strach vykrmuje Můry, ukáže komedie s Plodkovou a bubákem",
        "content": "Za projektem Můry stojí dva uznávaní filmaři, tvůrce snímku Přišla v noci Tomáš Pavlíček a Kateřina Karhánková, kterou proslavily třeba Mlsné medvědí příběhy. Příběh o pubertálních i sourozeneckých vztazích, o dětských nejistotách i společném překonávání úzkostí je zasazen do nedávné minulosti, kterou autoři charakterizují slovy „období kalhot do zvonu a dívčích fotorománů“. Začíná v okamžiku, kdy rodiče dvanáctileté dívky a šestiletého chlapce odjíždějí na víkend pryč, takže jejich potomci mají vůbec poprvé v životě celý panelákový byt jen pro sebe a úplně bez dozoru. Školačka vykáže brášku do jeho pokojíčku a pozve si domů kamarádku, s níž si hodlá vychutnat dvě zakazované lahůdky, pizzu a horor. Místo plánovaných radovánek však kamarádky zažijí malé hororové setkání na vlastní kůži. Nejprve je vyruší maturant s pořádnou kocovinou, vzápětí hostitelčin malý bratr, který uteče ze svého pokoje se sdělením, že má pod postelí bubáka, který právě leze ven. Postupně pak vychází najevo, že své vlastní tajné strašidlo má každý a že dokonce i sám dotyčný bubák se něčeho bojí. Režisér Tomáš Pavlíček ve filmu zpracovává své osobní dávné strachy. „Jako dítě jsem se samozřejmě děsil příšer, které mám pod postelí, bál jsem se tam i koukat. Maminka mě tím pravidelně strašila, a tak se ve filmu snažím porazit strach ze své minulosti. Můj návrat do dětství a dospívání se také spojil s dějištěm filmu, natáčeli jsme totiž na sídlišti v Chrudimi, kde jsem do svých šesti let žil,“ dodává Pavlíček. Zdůrazňuje však, že půjde o kombinaci menší dávky strašidelného filmu a většího dílu komedie. „Bubák tam sice vystupuje, ale nebude strašlivý, chceme, aby se dětský divák během filmu smál.“ Bubák, který se vykrmuje dětskými obavami i sladkostmi, dostane animovanou podobu díky Karhánkové, která se stará o výtvarnou stránku, zatímco Pavlíček má na starosti herce a režii. Maminku sourozenců hraje Jana Plodková, která silně prožívala pocity matky, jež poprvé nechává děti samotné doma. „Je to nejistota ve všech směrech, všechny ty představy, co se jim může stát. Při natáčení scény, kdy coby rodiče odjíždíme, jsem používala věty typu, ať zavřou na balkón, ať na něj nechodí, ať nedělají tohle, tohle a tohle. Ostražitost je prostě velká,“ přiznává herečka. Lukáš Latinák, který hraje filmového manžela Plodkové, přidal jiný pohled. „Já si pamatuji ze svého dětství, že být sám doma byla vůbec největší výzva pro každého kluka. Konečně si může dělat, co chce - tedy pokud tam nemá sestru, to potom může být průšvih. Já jsem takhle vyrůstal, a kdykoli naši nebyli doma, byl jsem král,“ vzpomíná herec. V hlavních rolích snímku Můry, v němž scenáristicky samostatně debutuje Štěpánka Ansorge, se představí Anna Vyčítalová, Terezie Holá, Martin Kubuš a Otto Dušek.",
        "category": "Kultura",
        "photos": 6,
        "date": "2024-09-10T10:30:00+02:00",
        "comments": 0
    },
    {
        "title": "Do bitvy o Oscara jdou Mádlovy Vlny, podzimní hit kin",
        "content": "Film založený na skutečných postavách měl premiéru na letošním karlovarském festivalu, kde se dočkal nadšeného přijetí a vyhrál diváckou cenu. Do kin pak vstoupil před čtyřmi týdny, od té doby jej už vidělo přes tři sta padesát tisíc návštěvníků, kteří za vstupné zaplatili více než šedesát milionů korun. Akademici vybírali ze třinácti českých celovečerních filmů, přihlášených jejich producenty. Za filmem Vlny se v hlasování umístily snímky Amerikánka a Mord (v abecedním pořadí). Zatím své reprezentanty v kategorii neanglicky mluvených děl zveřejnilo jen několik zemí, třeba Maroko, Jižní Korea, Japonsko či Německo, které nasazuje snímek íránského tvůrce oceněný v Cannes Semínko posvátného fíkovníku. Vedle Litvy, Lotyšska či Rakouska představilo svého adepta též Irsko, a sice hudební komedii o hiphopovém triu Kneecap, která rovněž patřila k diváckým hitům Varů. Vítězové Oscarů se budou vyhlašovat v noci z 2. na 3. března 2025. Dosud platí, že sošku získaly jen dva československé a jeden český film, jmenovitě Obchod na korze, Ostře sledované vlaky a Kolja.",
        "category": "Kultura",
        "photos": 27,
        "date": "2024-09-10T08:15:00+02:00",
        "comments": 187
    },
    {
        "title": "Terapeutické setkání. Imagine Dragons příští rok odehrají v Praze dva koncerty",
        "content": "Imagine Dragons naposledy vystoupili v Praze na jaře 2022, kdy vyprodali oba koncerty v Letňanech s celkovou kapacitou 120 000 fanoušků. Tím potvrdili své postavení jako jedna z nejpopulárnějších kapel současnosti. Skupina vydala 28. června album Loom, které navazuje na předchozí dvojdílný projekt Mercury – Acts 1 & 2. Album produkovali se švédským duem Mattman & Robin. Nové písničky se podle slov frontmana Dana Reynoldse zrodily ze smutku, bolesti, ale také radosti. Koncertování považují Imagine Dragons podle Reynoldse za naprosto zásadní a něco na způsob terapeutického setkání. „V jednom prostoru máte shromážděnou spoustu lidí, kteří si uvědomují, že nejsou se svými pocity sami. Nechci, aby se nutně cítili šťastní nebo smutní na povel. Mým přáním je, aby se rozhlédli kolem sebe a uvědomili si, že i lidé kolem nich něco cítí. Zkrátka aby věděli, že nejsou sami, ať už prožívají cokoliv,“ říká zpěvák. Vstupenky na chystané pražské koncerty budou k prodeji v ceně od 1890 Kč od 13. září 2024 v obvyklých předprodejích.",
        "category": "Kultura",
        "photos": 5,
        "date": "2024-09-09T10:53:00+02:00",
        "comments": 0
    },
    {
        "title": "Zemřel herec James Earl Jones, hlas Darth Vadera či král z Cesty do Ameriky",
        "content": "Černošský herec, který v kariéře musel bojovat s rasovými předsudky, získal dvě ceny Emmy, Zlatý glóbus a čestného Oscara. Podle svého agenta zemřel ve svém domě nedaleko New Yorku. V Česku se Jones proslavil zejména zmíněnou seriálovou rolí soukromého detektiva, za niž získal v roce 1991 cenu Emmy. Objevoval se také ve výpravné sáze Kořeny popisující osudy několika generací africké rodiny či v seriálu U nás ve Sprigfieldu, první „mýdlové opeře“, v níž se pravidelně začaly objevovat černošské postavy. Řada diváků zná i jeho charakteristický hluboký hlas, vedle Hvězdných válek zazněl také například v pohádce Lví král v roli krále Mufasy. „Potřeba vyprávět příběhy je s námi odnepaměti. Myslím, že to začalo u ohňů, když muž přišel domů a vyprávěl rodině, že dostal medvěda a ne medvěd jeho,“ popsal Jones agentuře AP v roce 2015 svou vášeň pro příběhy. Ještě v té době, kdy mu bylo 84 let, zkoušel divadelní hru na Broadwayi. Na divadelní scéně sklízel velké úspěchy zejména za ztvárnění boxera těžké váhy Jacka Jeffersona v dramatu Velká naděje bílých. Za tento výkon dostal cenu Tony a filmová adaptace mu v roce 1971 vynesla nominaci na Oscara. Prestižní zlaté sošky se dočkal v roce 2012, kdy obdržel čestného Oscara. Za svůj život účinkoval v pěti desítkách filmů. K těm divácky nejznámějším patří Hon na ponorku, Doktor Divnoláska aneb Jak jsem se naučil nedělat si starosti a mít rád bombu, Barbar Conan nebo The Greatest o boxeru Muhammadu Alim. Hrál také filmového otce Eddieho Murphyho ve filmu Cesta do Ameriky. Jeho hlas znají i diváci americké televize CNN, kde se řadu let ozývala Jonesem namluvená věta: „Toto je CNN.“",
        "category": "Kultura",
        "photos": 6,
        "date": "2024-09-10T06:25:00+02:00",
        "comments": 45
    },
    {
        "title": "Na evropské televizní ceny má šanci Svatá s Jiřinou Bohdalovou",
        "content": "V kategorii video fikce o cenu bojuje Svatá, příběh devadesátileté ženy popisující hrůzy gulagu, který s Jiřinou Bohdalovou v titulní roli sledovalo při premiéře 1,24 milionu diváků. Porotu oslovily také dva dokumenty. Sportovní Dakar Sistaz odhaluje pozadí závodu světa na osudech sester Kolocových, v oboru investigace postoupilo Právo volby, v němž tři polské ženy musely kvůli tamnímu zákonu cestovat za potratem do Česka. Vůbec poprvé v nominacích uspěly dvě hry webového portálu dětského Déčka: Zachraň, koho můžeš líčí práci složek záchranného systému a Ředisaurus Rex: První případ učí logice v pravěké škole. Projekty audiovize a internetu oceňuje festival Prix Europa od roku 1987, o letošních vítězích rozhodne mezinárodní porota mezi 6. a 11. říjnem v Berlíně. V minulosti tu vyhrály Osmy, která stvořil stejný tandem jako Svatou, scenárista Marek Epstein a režisér Jiří Strach. Svůj triumf slavily Osmy před deseti lety, kdy porota ocenila „silnou atmosféru a černý, ale laskavý absurdní humor“. Proti Svaté stojí slovenský Čas nadějí, kronika živnostnického rodu v letech 1914 až 1951, ale také norská tragikomedie o střetu online lásky s realitou Dates in Real Life, švýcarská sága ošetřovatelky z první světové války Davos 1917 či život židovské rodiny v současném Německu Die Zweiflers. Právě Německo má mezi 24 tituly nominovanými v klání dramat hned čtyři uchazeče, nicméně díky tématu si o pozornost říká též ukrajinská Převoznice, jejíž hrdinka po napadení země Ruskem vozí svým vozem civilisty na bezpečnější místa.",
        "category": "Kultura",
        "photos": 9,
        "date": "2024-09-09T13:12:06",
        "comments": 2
    },
    {
        "title": "Léčba nakupováním: proč a jak funguje „maloobchodní terapie“",
        "content": "Podle mezinárodních průzkumů více než šedesát procent nakupujících přiznává, že si občas koupí něco jen proto, aby se rozveselili nebo si zlepšili svou náladu. Nákupy tak používají jako nástroj své vlastní psychoterapie. Dalších téměř třicet procent nakupujících uvádí, že důvodem jejich nákupu je čas od času to, aby něco oslavili. Psychologové účinnost této terapie uznávají, především tehdy, když je využívána jako prostředek omezení deprese nebo pocitů smutku. Pokud nepřeroste rozumnou mez, pak ji často i schvalují. Připouštějí, že závislost moderní společnosti na nakupování je spojena s tím, že značná část lidí vykonává rutinní a nepříliš zajímavá zaměstnání, a nakupování je jedním ze způsobů, jak to kompenzovat možností provádět něco zajímavějšího. Přesto má však psychologie k nákupní terapii i určité výhrady. K těm hlavním patří, že by neměla být používána jako nástroj odstranění nudy a že my měla být užívána s plným vědomím možných důsledků. Nadměrné využívání této terapie může vést totiž nejen k zadlužení a chudobě, ale i vytvoření závislosti na nakupování, jejíž odstranění se někdy neobejde bez odborné pomoci. Důvodů, proč nám maloobchodní terapie označovaná též jako „emocionální utrácení“, pomáhá cítit se šťastnější, je více, k těm hlavním patří však ty následující: Pocity smutku, které nás občas provází, bývají často spojeny s dojmem či obavou, že nad některými aspekty svého života ztrácíme kontrolu, že to, co se v našem životě děje, nemůžeme zcela ovlivnit, nebo že věci kolem nás nejdou podle našich představ. Pokud nás tento pocit pronásleduje déle, může být velmi nepříjemný. Nakupování je jednou z jednoduchých činností, která náš pocit kontroly nad naším životem a s ním i pocit osobní nezávislosti zvyšuje. Příčinou je, že akt nákupu je spojen s naším rozhodováním, a když není toto rozhodování příliš složité, je dokladem, že jsme to my, kdo má věci kolem nás i nadále pod kontrolou. Nakupování uvolňuje v našem mozku endorfiny a především dopamin, tedy látky, které tlumí bolest, zmírňují smutek a vzbuzují příjemné pocity, mezi nimi i pocit úspěchu. Jde o látky, jež v mozku přirozeně vznikají, jestliže zvítězíme, nebo získáme určitou odměnu. Naše tělo tyto látky potřebuje, a mnohdy po nich touží. Jejich nedostatek vede k tomu, že se necítíme dobře nebo že naše nálada má sklon kolísat. Když při nakupování dochází k získání příjemných věcí, interpretuje to mozek jako naši výhru, a reaguje podobně, jako bychom v něčem zvítězili: produkuje hormony štěstí. Tyto hormony vydrží v mozku i určitou dobu po nákupu, a na základě podmíněného reflexu, objeveného I.P. Pavlovem, se vytvářejí i před vlastním nákupem, na základě jeho očekávání. Uvolňují se tak například i při prohlížení výloh nebo přidávání položek do košíku v internetových obchodech, tedy v situacích, kdy jsme ještě nic nekoupili (a možná ani nekoupíme). Špatnou náladu nám nakupování pomáhá zmírnit i tím, že přináší rozptýlení. Svou roli sehrává možnost vidět množství barev, cítit různé vůně, prohlížet si nové předměty apod., a prožívat tak intenzívní smyslovou stimulaci. Ta odvádí naši pozornost od nepříjemných pocitů nebo toho, co nás trápí, a často nám přináší i úlevu od nudy. Některým lidem přináší tak okamžitou úlevu od špatné nápady i to, že se jen toulají uličkami v supermarketu. Ověřily to i výzkumy, které ukázaly, že ke zvýšení spokojenosti většiny lidí pomáhá i fakt, že svůj košík naplnili, a poté ho opustili. K omezení našeho smutku nebo špatné nálady může nakupování přispět i tím, že přináší možnost sociálních kontaktů. Zatímco některým lidem pomáhá ke zlepšení nálady určitý čas strávený o samotě, jiní své baterky dobíjejí ve společenském prostředí. Paradoxem nákupní terapie je, že podobný dopad na zlepšení naší nálady, jako má nákup určité věci, má často i vědomí, že jsme nákupnímu pokušení odolali. Může jít například o situaci, kdy obchod opouštíme s vědomím, že jsme utratili méně, než jsme očekávali. Maloobchodní terapie tak přispívá k příjemným pocitům bez ohledu na to, zda jsme nákupním svodům podlehli nebo ne. Emocionální nakupování má své nesporné přínosy, může se však stát i problémem. Jde o situace, kdy se „léčebné“ nakupování mění v nakupování škodlivé. V méně závažných případech může vést k tomu, že kupujícího pronásledují výčitky svědomí nebo pocity viny. Ty však většinou lze poměrně snadno překonat. Zpravidla k tomu postačí, když si uvědomíme, že touto formou pečujeme o své duševní zdraví. Toto připomenutí funguje především tehdy, když patříme k lidem, kteří tráví více času péčí o druhé, než o sebe sama, a kteří možná někdy pozapomínají, že udělat občas něco pro sebe je stejně důležité jako dělat něco pro ostatní. Vážnější situace nastává, pokud nákupy, ulehčující náš stres, ulehčují také naší peněžence. Jde o situaci, kdy v důsledku své nákupní terapie začínáme utrácet více, než si můžeme dlouhodobě dovolit. Přispět k tomu může i fakt, že k nákupu používáme kreditní karty nebo platby online. Výzkumy totiž ukázaly, že placení kartami a online aplikacemi vede k tendenci utrácet více, než když platíme hotově. Ještě závažnější je, pokud maloobchodní terapie přerůstá v tzv. nutkavé nakupování. Jde o jednu z forem tzv. kompulzívního jednání, kdy lidé cítí téměř nezvládnutelnou potřebu opakovaně provádět určité činnosti. Nutkavé nakupování se projevuje ztrátou možnosti kontrolovat impulzy, které nás vedou k nakupování. Ve vyspělých ekonomikách se výrazně zvýšilo v důsledku možnosti nakupovat online. Lidé trpící kompulzivní poruchou spojenou s nákupy se vyznačují tím, že nakupováním a utrácením peněz tráví značný čas, někdy i většinu doby, kterou nevěnují práci. V době, kdy přímo nenakupují, přitom často přemýšlejí o tom, kam a kdy na nákupy vyrazí, jaké zboží se nachází v nejrůznějších výprodejích nebo jaké další či nové obchody navštíví. K typickým symptomům nutkavého nakupování, vedle problémů s penězi, patří nákup nepotřebných věcí, sklon nakupovat spíše sám než společně s ostatními nebo nakupovat i v průběhu pracovní doby. K ještě vážnějším příznakům této poruchy patří sklon skrývat nákupy před ostatními, skladovat a hromadit nakoupené věci, aniž bychom je rozbalili, odmítat hovořit otevřeně o tom, jaké množství peněz jsme nákupy utratili apod. K dalším patří občasné „nákupní epizody“ spojené s přehnaným nutkáním nakupovat, po kterých následuje pocit zklamání ze sebe sama. K důsledkům závislosti na nakupování patří i to, že příznivý vliv nakupování na naši náladu se trvale snižuje. Nákupní terapie může naši náladu zlepšit, a její působení bývá téměř okamžité. Když jdeme nakupovat a jsme smutní nebo ve stresu, pak zpravidla zjistíme, že se naše nálada po koupení několika věcí rychle zlepšila. Pokud se však pro maloobchodní terapii čas od času rozhodneme, měli bychom mít na paměti několik důležitých okolností. Patří k nim především to, že nadměrné utrácení může vést k dluhu, který velmi pravděpodobně naši špatnou náladu nebo dokonce stres dále zvýší. Rozptýlení, které nakupování přináší, je navíc jen dočasné, a příjemné pocity, udržující se i určitou dobu po nákupu, nevydrží věčně. Chápat je třeba i to, že když přeroste časté nakupování do jeho nutkavé podoby, pak se jeho vliv na naši náladu vyčerpá. Pocit štěstí, provázející nákupy, se vytratí. V rámci své maloobchodní terapie bychom tak měli postupovat s rozumem, své nákupy kontrolovat a v případě potřeby mírnit, předem si je promýšlet a držet se určitého rozpočtu. Neměli bychom kupovat věci, které nepotřebujeme, a nakupovat bychom neměli, když nám jde jen o to, zbavit se nudy. V případě, že máme pocit, že nad svými nákupy ztrácíme kontrolu, měli bychom na určitý čas přestat nakupovat vůbec. Namísto nakupování je třeba hledat další a trvalejší způsoby, jak se cítit lépe. Patřit k nim mohou cvičení, dobrý spánek, zdravé stravování, trávení více času v přírodě, nalezení určitého kreativního projektu nebo to, že se pustíme do nové činnosti nebo se začneme učit něčemu novému, co nám umožní vyhnout se nudě. Stejně působí i zvyšování svého sebevědomí, a to tím, že myslíme na věci, ve kterých jsme dobří nebo na které jsme hrdí. A když se podaří něco mimořádného, poplácáme se po zádech. K novým činnostem, zlepšujícím naši náladu, které můžeme vyzkoušet, patří i šetření. I ukládání peněz na účet se totiž může stát činností, na kterou se budeme těšit a která po čase povede k tomu, že náš mozek při ní začne produkovat dopamin.",
        "category": "Finance",
        "photos": 4,
        "date": "2024-09-16T00:00:00+02:00",
        "comments": 0
    },
    {
        "title": "Jak ukončit zaměstnání. Stáhněte si vzor výpovědi",
        "content": "Pracovní poměr lze ukončit buď jednostranným rozhodnutím, tedy výpovědí, oboustrannou dohodou, okamžitým zrušením, nebo zrušením ve zkušební době. Výpověď bývá nejčastější. Poradíme, jak odchod ze zaměstnání rychle a bezchybně zvládnout. Podle zákoníku práce může zaměstnanec dát výpověď z jakéhokoli důvodu nebo bez uvedení důvodu. Ve výpovědi není tedy nutné specifikovat, proč se zaměstnanec rozhodl ukončit pracovní poměr. Výpověď je na rozdíl od dohody jednostranným jednáním. Zaměstnanec ji musí podat písemně s vlastnoručním podpisem. „Nedoporučuji spoléhat na pouhé nepotvrzené předání z ruky do ruky. Doručení výpovědi je potřeba prokázat. Nejlepší je tedy výpověď podat osobně a nechat si zároveň u zaměstnavatele potvrdit její kopii podpisem a razítkem, postačí na podatelně. Lze také poslat výpověď doporučeně poštou a podací lístek schovat,“ říká Ondřej Preuss z webu dostupnyadvokat.cz. Na vlastní text výpovědi není žádný předepsaný formulář, přesto jsme pro vás připravili VZOR VÝPOVĚDI, abychom vám usnadnili práci. Z výpovědi musí být jasné, kdo ji dává, komu a kdy. Důvod výpovědi, tedy proč chce odejít, tedy zaměstnanec uvádět nemusí. Výpovědní doba je zpravidla dvouměsíční. V pracovní smlouvě může být sjednána i delší, nikdy ne kratší. Začíná prvním dnem kalendářního měsíce následujícího po doručení výpovědi a končí uplynutím posledního dne příslušného kalendářního měsíce. Pokud tedy dáte výpověď například 31.4., tak skončí výpovědní doba 31.6. Pokud by byla doručena o den později, skončí až 31.7. Určité výjimky pak může způsobit nemoc zaměstnance. Zaměstnanec by měl výpovědní dobu dodržet. Pokud chce jít dříve, měl by tedy výpověď dát včas a to i tehdy, když ho třeba zaměstnavatel od toho zrazuje a nabízí jednání o lepších podmínkách. „Výpověď je totiž vždy možné dohodou zrušit, takže se tím zaměstnanec o nic nepřipravuje a může jednat dál. Druhou možností je uzavřít dohodu s bližším termínem rozvázání pracovního poměru, ale s tím musí zaměstnavatel souhlasit,“ říká Ondřej Preuss. Pokud by zaměstnanec odešel bez svolení zaměstnavatele dříve, vystavuje se riziku, že po něm zaměstnavatel bude požadovat náhradu škody, která mu odchodem dotyčného vznikla. Ale musel by to velmi dobře prokázat a musel by přesně doložit výši škody. Nemůže ji tedy střelit jen tak od boku. Takovéto žaloby ze strany zaměstnavatelů nejsou časté, protože se vznik škody a její výše obtížně prokazuje. Pozor dávejte na podání výpovědi v případě, kdy byste se svým zaměstnavatelem uzavřeli takzvanou kvalifikační dohodu. To je dohoda, na jejímž základě vám zaměstnavatel umožní zvýšit či prohloubit kvalifikaci a vy se na oplátku zavážete setrvat u něj po určitou dobu v pracovním poměru. Pokud byste ukončili pracovní poměr bezdůvodně před uplynutím takového závazku, museli byste uhradit zaměstnavateli náklady spojené se zvýšením kvalifikace, které vynaložil. Bližší podrobnosti najdete v § 234 zákoníku práce.",
        "category": "Finance",
        "photos": 1,
        "date": "2018-04-12T00:00:00+02:00",
        "comments": 2
    },
    {
        "title": "KVÍZ: Vyznáte se v placení virtuálními kartami?",
        "content": "Virtuální platební karta funguje stejně jako běžná platební karta, nemá však svou plastovou variantu. Existuje pouze v internetovém bankovnictví nebo v mobilní aplikaci. K jejímu zřízení stačí jen účet, ke kterému je vydána. Ihned po vytvoření karty je možné platit s ní online nebo ji vložit do mobilní peněženky, jako je Apple Pay, Google Pay či Garmin Pay, a platit s ní na bezkontaktních terminálech. A proč se těší virtuální karty tak vysoké oblibě jak mezi firmami, tak i mezi uživateli? „Tento moderní a ekologický způsob placení pomáhá ušetřit tuny plastu a firmám i organizacím zásadně usnadňuje administrativu, když se nemusí trápit s distribucí plastových karet,“ říká Stéphane Nicoletti, generální ředitel společnosti Up Česká republika. Lidé oceňují vysoký komfort placení, při kterém si vystačí se zabezpečením svého chytrého telefonu či hodinek. Úhrady virtuálními kartami jsou naprosto bezpečné jak při platbách „v terénu“, tak i při placení na internetu. A navíc u nich nehrozí riziko ztráty karty. Benefitů a potenciálu virtuálních karet jsou si finanční instituce či poskytovatelé služeb dobře vědomi a jejich nabídka každoročně stoupá. Například České spořitelna má podle nedávných údajů přes 11 procent vydaných virtuálních karet z celkového počtu asi 3,4 miliony aktivních karet. Kromě České spořitelny virtuální karty poskytují i mnohé další banky jako třeba Banka Creditas, mBank, ČSOB, Air Bank, Partners banka či Moneta Money Bank, ale také další společnosti jako Revolut, Twisto, Up Česká republika nebo Monese.",
        "category": "Finance",
        "photos": 1,
        "date": "2024-09-15T00:00:00+02:00",
        "comments": 2
    },
    {
        "title": "Metoda pokus omyl vyšla. Hanácká firma slaví 10 let na trhu a tržby rostou",
        "content": "Vaše společnost se původně jmenovala Šufánek, dnes Šufan. Logicky mi z toho vyplývá, že firma roste. Ale domnívala jsem se, že vyrábíte kuchyňské potřeby. Taky si nejsem jistá, zda výrazu šufan rozumí i ti, kteří nejsou z Hané. Marek: Za názvem Šufan nehledejte žádný hluboký příběh, prostě nás to slovo zaujalo. Název firmy přece nemusí korespondovat s tím, co firma dělá a není nutné mu hned porozumět. Právě tato nečekaná spojitost třeba může vzbudit zvědavost. A přejmenovali jsme se kvůli podobnosti s alkoholovou značkou Žufánek. Matěj: Ostatně Rohlík také neprodává jen rohlíky. Za každým začátkem firmy ale příběh je. Jaký byl ten váš?Matěj: Poprvé jsme se s ořechovými másly setkali za oceánem. Po návratu do Čech jsme jejich intenzivní a zároveň jemnou chuť nemohli dostat z hlavy. Při procházení uličkou supermarketu mě napadlo, že bych nějaké ořechové máslo přinesl domů manželce, ale v nabídce nebylo nic, co by se dalo srovnat s tím, co jsme ochutnali v zahraničí. Takže jste začali vyrábět sami. Jak se vyrábí ořechové máslo? Marek: Byla to metoda pokus, omyl. Tehdy ani nebylo od koho se učit. Věděli jsme, jak má správné ořechové máslo chutnat a pustili jsme se do výroby doslova po hlavě. První výsledky podle toho taky tak vypadaly. Postupně jsme ale recepturu a procesy vyladili a nyní jsme na naše másla opravdu pyšní.Lukáš: V jednoduchosti je síla. Prostě vezmeme pečlivě vybrané ořechy, ty upražíme a pak dojemna umeleme. Vyrábíme i varianty s čokoládou, kdy ještě přidáme naši čokoládu, kterou si sami vyrábíme přímo z kakaových bobů. Ale pak už nic víc. Do našich másel nepřidáváme cukr, umělá sladidla ani žádné umělé náhražky. Ověřovali jste si, jestli bude o váš výrobek zájem?Matěj: Průzkum trhu jsme nedělali, věřili jsme, že kvalitní produkt na trhu uspěje a že lidé si k našim výrobkům cestu najdou. Co se inspirace týče, tu jsme hledali v zahraničí. O podnikání v potravinářství jste toho ale moc nevěděli. Marek: To máte pravdu, ale od začátku jsme věděli, že chceme dělat věci poctivě a vybudovat značku, které budou lidé moci věřit. To bylo pro nás nejdůležitější. Museli jste mít schválení výrobku pro prodej, jaký byl váš boj s byrokracií, předpisy a povoleními?Matěj: Museli jsme vyřešit veškerá nutná povolení a jiné náležitosti. Možná jsme jen měli štěstí, ale musím říct, že napříč všemi úřady jsme se setkali jen s lidmi, kteří nám chtěli pomoci, byli extrémně vstřícní a vlastně jsme v nich měli oporu, než že by pro nás byli jakoukoli přítěží. Lehké 25 min A jaký je boj mezi třemi společníky firmy?Lukáš: Každý z nás se ve firmě stará o jinou věc. Matěj má na starosti kvalitu surovin, Marek výrobu a já obchod a produktové portfolio. Všem nám jde o to stejné, proto žádný boj mezi třemi společníky není. Kdybychom se zabývali interním bojem a hádali se, tak se nesoustředíme na to hlavní, a to je přinášet skvělé výrobky a služby pro naše zákazníky. Je potřeba zahodit ego, neutápět se v diskusích a makat. Začínali jste máslo mixovat doma na jednom stroji...Marek: První máslo vznikalo v malé skromné výrobničce. Dnes máme moderní výrobu, ale zachovali jsme tradiční řemeslné postupy. Všechno dělají lidé, kterým na produktu záleží. My máme možnost na vše dohlížet a díky tomu můžeme garantovat nejvyšší kvalitu. Másla, čokolády, granoly, všechno vyrábíme ve stejné budově, kde máme kanceláře. Pochází z Hané, konkrétně ze Smržic u Prostějova. Po dokončení právnické fakulty na Univerzitě Karlově se rozhodl místo právní kariéry naplno věnovat kariéře v potravinářství a vstoupil rovnou do Šufanu. Lukáš je ženatý, má jedno dítě a druhé je na cestě. Ve volném čase se věnuje cvičení a zdravému životnímu stylu. Vyrůstal ve východních Čechách, v Pardubicích, dnes žije se svou rodinou ve Slatinicích. Vystudoval hotelovou školu a několik let pracoval v zahraničí, než se vrátil domů a pustil se do podnikání. Matěj je ženatý a má tři děti. Jeho vášní je hokej. Pochází také z východních Čech, ale dnes s partnerkou Jančou a jejich třemi dětmi bydlí v Kroměříži. Už více než deset let jsou spolu a tvoří pevný pár. Marek vystudoval automechanika a pracoval v lese i jako servisní technik, než se vydal na zkušenou do zahraničí. Jeho velkým koníčkem je cyklistika. Byla v době vašich začátků na českém trhu nějaká konkurence? A dnes? Jak se vaše výrobky liší?Matěj: Konkurence v době našeho vzniku před 10 lety vlastně skoro neexistovala. S rostoucí oblibou se postupně na trhu objevilo mnoho nových značek. My jsme od samého začátku sázeli na čisté složení. Oproti ostatním řešíme i kvalitu a původ samotné suroviny. Není totiž ořech jako ořech a jeho kvalita se výrazně podepíše na chuti. To nejjednodušší, co můžete udělat, je dát do výrobků plno cukru, který překryje ořechovou chuť. To jde ale proti našemu přesvědčení. My nehledáme zkratky na úkor poctivosti. Kolik máte zaměstnanců, kolik zákazníků?Lukáš: Kolem Šufanu se nyní točí přibližně 30 lidí. Kolik máme přesně zákazníků je těžké říct, protože se naše výrobky prodávají i v mnoha zdravých výživách, kavárnách a podobně. A jejich počet momentálně raketově roste, což nás velmi těší. Co dalšího vás na podnikání těší, nebo naopak, co vám dělá největší vrásky na čele?Lukáš: Nejvíce nás těší, když vidíme, že si stále více lidí cení kvality a hledá výrobky, za kterými stojí opravdová práce. Zároveň nás ale mrzí, že mnozí lidé nevěnují dostatečnou pozornost tomu, co jedí. Přáli bychom si, aby si uvědomovali, jak důležité je vybírat si potraviny s rozmyslem a kupovali poctivé a zdravé výrobky, zvlášť v dnešní době plné cukru a umělých přísad ve složení. Matěj snil o pekárně v Kanadě, Marek měl práci ve strojírenství, Lukáš mohl být soudcem nebo úspěšným advokátem. Nelitujete, že jste se vrhli na máslo?Lukáš: Ani na okamžik! Všichni jsme našli cestu, která nás naplňuje. Každý z nás přináší své dřívější zkušenosti a dává do firmy to nejlepší. Matějova láska k pečení, Markova technická preciznost i moje právní minulost nám pomáhají tvořit něco, co nám dává smysl a co nás opravdu baví. Jste na trhu deset let. Je důvod k oslavě?Marek: Rozhodně je co slavit! Deset let je krásná doba, během které jsme vyrostli nejen jako firma, ale i jako tým. Velmi si vážíme toho, co jsme společně vybudovali, a jsme vděční všem, kteří s námi tuto cestu sdílejí. Bez jejich podpory by to nebylo možné. Jak vypadají vaše tržby?Lukáš: Naše tržby se každoročně zvedají. Loni jsme dosáhli obratu necelých 60 milionů korun a letos to číslo bude zase o něco vyšší. A co vaše plány do budoucna?Matěj: Neustále pracujeme na nových výrobcích. Plánujeme například velmi očekávané ořechy v čokoládě. Novinek do konce roku bude mnohem více, ale to se budete muset nechat překvapit. Lukáš: Našim cílem nemůže být nic jiného než to, že budou naše výrobky téměř ve všech domácnostech v Česku a brzo snad i v zahraničí.Matěj: Obecně chceme, aby si čím dál více lidí nacházelo cestu k našim poctivým výrobkům a měli je opravdu rádi. Tak jednoduchý náš cíl je.",
        "category": "Finance",
        "photos": 9,
        "date": "2024-09-14T00:00:00+02:00",
        "comments": 8
    },
    {
        "title": "Pojistka „na blbost“ má široký záběr. Jaké situace umí řešit?",
        "content": "Říká se, že neštěstí nechodí po horách, ale po lidech. A praxe to potvrzuje. Přihodit se může opravdu ledacos, jako třeba klientce pojišťovny Kooperativa. Ta se při přecházení světelné křižovatky bohužel neřídila světelnými signály a na přechod pro chodce vstoupila na červenou. Jenže v ten okamžik zde projížděl motorkář a došlo ke střetu. Pak ještě motocyklista v důsledku střetu narazil do kovového zábradlí. Při tom utrpěl mnohočetná zranění, jeho zdraví bylo vážně poškozeno. A došlo k poškození motocyklu. Protože nehodu zavinila chodkyně, nese odpovědnost za škodu na motorce i zdraví motorkáře. „Náklady za újmu na zdraví budou mnoho milionů korun. Bohužel pojištěná měla sjednáno pojištění občanské odpovědnosti jen v rozsahu 2 milionů korun. Tato částka je již vyčerpána a další nároky půjdou k tíži pojištěné,“ popisuje Milan Káňa, tiskový mluvčí Kooperativy. Právě pojištění odpovědnosti z občanského života (občanské odpovědnosti), či chcete-li pojistka na „blbost“, vás tedy dokáže ochránit před finančními následky škod způsobených neopatrností nebo prostě náhodou. Pokrýt dokáže škody způsobené v rámci každodenních činností, ať už v rámci chodu vlastní domácnosti, nakupování, venčení psa nebo při rekreačních sportech. Stejně tak škody, které by způsobily třeba děti ve škole nebo na návštěvě u kamaráda. Jak ale ukazuje uvedená pojistná událost, platit to bude jen za předpokladu, že bude správně nastavené. Jak na to? Tento typ pojistky se nejčastěji sjednává společně s pojištěním nemovitosti a domácnosti. V takovém případě bývá obvykle i cenově zvýhodněné. Lze si ho ale uzavřít i samostatně. Ti, co cestují, si ho mohou sjednat také v rámci cestovního pojištění. Zcela běžně už je dnes možné sjednání online. Ti, kteří preferují osobní kontakt, ale samozřejmě mohou zajít na některou z poboček vybrané pojišťovny nebo si domluvit schůzku s pojišťovacím poradcem. Určitě však není nutné sjednávat pro každého člena rodiny vlastní smlouvu. Produkt je totiž nastavený jinak. „Pojistná smlouva pokrývá odpovědnost všech osob žijících ve společné domácnosti bez ohledu na jejich věk nebo počet – pojištění jsou tedy také rodiče, děti, partneři a podobně,“ říká Eva Svobodová, tisková mluvčí UNIQA pojišťovny. „Pojištění nadto pamatuje i na osoby vypomáhající v domácnosti, osoby pověřené opatrováním domácích zvířat anebo osoby pomáhající při svépomocných stavebních pracích.“ Jinými slovy, pojištění umí „vykrýt“ i škody, které způsobí chůva vašich dětí či paní na úklid. Navíc se pojistky vztahují rovněž na domácí mazlíčky, kteří v domácnosti žijí, případně i hospodářská zvířata. Zde už se ale rozsah krytí může u jednotlivých pojišťoven lišit. Podobné to bude u pojištění odpovědnosti z držby nemovitosti. Také v dalších podmínkách se produkty mohou lišit, proto je dobré si projít pojistné podmínky opravdu detailně, případně se nebát si cokoliv z toho u dané pojišťovny ověřit. Výrazné jsou rozdíly zejména v územní platnosti „pojistek na blbost“. Například u České podnikatelské pojišťovny (ČPP) pojištění kryje škody vzniklé na území České republiky, a také při přechodném pobytu na geografickém území Evropy. U Generali České pojišťovny platí také pro celou kontinentální Evropu. U KB Pojišťovny se pak vztahuje na pojistné události, které nastanou na území České republiky a v zahraničí na území Evropy, Turecka, Izraele, Tuniska, Egypta, Madeiry, Kanárských a Azorských ostrovů, avšak pouze pokud přechodný pobyt pojištěného v těchto zemích nepřesáhne tři měsíce. „V rámci tohoto rozšířeného územního rozsahu však nejsou kryty jakékoliv újmy vzniklé v souvislosti s vlastnictvím, držbou, nájmem, správou či jiným užíváním nemovitosti,“ doplňuje Martin Svoboda, produktový manažer KB Pojišťovny. Při sjednání pojistky u Kooperativy pak budete chráněni nejen na území ČR, ale po celém světě. U UNIQA pojišťovny platí také na území téměř celého světa, tedy s výjimkou USA, Kanady a Austrálie. „Pokud má klient připojištěnou odpovědnost z rekreačního provozu dronu, pokryjeme mu celé geografické území Evropy, Kanárské ostrovy i všechny přímořské státy u Středozemního moře. V případě, že je klient vlastníkem nebo pronajímatelem nemovitosti nebo třeba hospodářských zvířat, škody mu pokryjeme na území ČR,“ upřesňuje Svobodová. Naopak zcela podle vlastního uvážení si nastavujete výši limitu pojistného plnění. Pojišťovna „dává“ jen maximální strop. Například ČPP, UNIQA či Generali Česká pojišťovna nabízí u pojištění odpovědnosti z běžného občanského života maximální limit 50 milionů korun, u KB Pojišťovny je to 20 milionů korun. Minimální limit, s nímž se lze setkat, jsou 2 miliony korun. „A bohužel na trhu je stále hodně platných starších smluv, kdy odpovědnost byla kryta dokonce jen na jeden milion korun,“ upozorňuje Svobodová. To už ale dnes rozhodně není dostatečná úroveň. Vhodné je uvažovat o limitu ve výši 10 až 20 milionů korun, a to vzhledem k praxi v úhradě nároků poškozených. Například u Kooperativy či KB Pojišťovny je tento typ pojištění bez spoluúčasti. U ČPP ho lze sjednat bez spoluúčasti nebo se spoluúčastí ve výši tisíc korun. U Generali České pojišťovny je spoluúčast flexibilní, volíte si ji sami, tedy může být i bez spoluúčasti. Podobné je to u UNIQA pojišťovny. Výši pojistného limitu důkladně zvažte, aby v případě potřeby pojistka opravu dobře zafungovala. „Cena se může lišit podle volitelného limitu pojistného plnění, případných připojištění a variantě spoluúčasti,“ říká Renata Čapková z ČPP. Někde také podle územního rozsahu a podobně. V součtu ale nejsou nijak vysoké. A nejsou zde ani žádné zásadní rozdíly v ceně pro různě vysoké limity. Uvádíme pár příkladů pro snadnější představu. Například u Kooperativy za limit 5 milionů korun zaplatíte ročně 512 korun a pro 10 milionů korun pak 638 korun ročně. „V případě, že bychom volili limit 10 milionů korun, s územním rozsahem Evropa a stejným sublimitem pro odpovědnost z nemovitostí, tak samostatné pojištění odpovědnosti by vyšlo okolo 1 300 korun za rok. V kombinaci s pojištěním stavby a domácnosti na 970 korun,“ uvádí další příklad Pavlína Adámková z Generali České pojišťovny. U KB Pojišťovny bude roční pojistné při limitu 5 milionů korun 1205 korun, při limitu 10 milionů korun pak 1367 korun, při limitu 20 milionů korun je 1592 korun a vždy kryje také odpovědnost za zvířata i pojištění odpovědnosti z vlastnictví nemovitosti. „Balíček je komplexní, klient si nemusí nic připojišťovat,“ dodává Svoboda. Kvůli ceně tedy není až tak nutné dělat ve volbě limitu nějaké zásadní kompromisy. Podle čeho se tedy řídit? „Pojistnou částku je vhodné volit s ohledem na životní styl a další poměry klienta či klientky. Případně zohlednit další pojistnou ochranu, kterou mají sjednánu,“ vysvětluje Adámková. Škody, které pojišťovny řeší, jsou velmi různorodé. Nejčastěji jde o poškození cizí věci. Může jít například o rozbité mobily, brýle či elektroniku. Jako třeba v případě klienta Generali České pojišťovny. Pojistnou událost popsal takhle: „Kamarád mě pozval na party, kde jsme hráli ve virtuální realitě. V zápalu hry jsem se rozmáchl a přímým zásahem jsem sejmul jeho televizi.“ Pojišťovna za něj uhradila škodu ve výši 17 tisíc korun. Podobně ČPP řešila případ, kdy dítě v obchodě nedopatřením převrhlo televizi, její oprava bohužel nebyla možná. I v tomto případě pojišťovna škodu obchodu uhradila. Stejně jako za dalšího svého klienta, který pro změnu při pobytu v hotelu zakopl a shodil hotelovou televizi, která při pádu navíc ještě poškodila plovoucí podlahu. I zdánlivá maličkost ale může způsobit i statisícovou škodu. Jak třeba v případě klienta KB Pojišťovny. Ten na oslavě narozenin své známé položil na stůl v kuchyni použité prskavky. Poté všichni odešli na procházku, a když se vrátili, ucítili silný zápach. Od prskavek se totiž vznítil jídelní stůl. Škoda dosáhla 208 tisíc korun. Šestimístných sum pak často dosahují rovněž škody na nemovitostech, nejčastěji z důvodu zatečení. Například KB Pojišťovna eviduje případ, kdy majitelce bytu praskla odpadní trubka v kuchyňské lince, která vytopila sousedy tak důkladně, že oprava všech zničených věcí a bytu vyšla přes 300 tisíc korun. „Škoda téměř 400 tisíc korun vznikla sousedům našeho klienta poté, co u něj hořelo a roztavily se plastové trubky ve stoupačkách na vodu,“ uvádí další příklad Svoboda. Ještě vyšší škodu hradila Generali Česká pojišťovna. „Nájemkyně bytu neprováděla kontrolu pancéřové hadičky mezi vodovodní přípojkou a baterií. Došlo k jejímu prasknutí a následnému vytopení prostor restaurace pod bytem,“ popisuje Adámková. Vznikla škoda na objektu, vybavení restaurace, zásobách a po dobu rekonstrukce byl vznesen i požadavek na úhradu ušlého zisku. Škoda činila 700 tisíc korun. Poměrně kuriózní pak byl také případ, kdy pán nechal hořet na terase svíčku. Od ní došlo k požáru vlastní terasy, ale také terasy sousedů a stromů i keřů na dvou okolních zahradách. Škoda, kterou uhradila pojišťovna, byla přes 638 tisíc korun. „Finančně nejnáročnější újmy mohou být způsobeny třeba při sportu či aktivním trávení volného času, kdy často dochází k újmám na zdraví, v rámci nichž se posuzuje a následně vyčíslí také újma způsobená ztížením společenského uplatnění, duševní útrapy blízkých, bolestné, ztráta na výdělku nebo ušlý zisk,“ vysvětluje Milan Káňa z Kooperativy. „Pokud by šlo například o poškozeného v produktivním věku, který je úspěšným podnikatelem či ve vysoké manažerské pozici a pobírá vysokou mzdu, je živitelem rodiny, může v případě jeho trvalé invalidity náhrada újem dosahovat řádu desítek milionů korun.“ U sportů či nějakých méně běžných zálib je ale dobré ověřit, zda a za jakých podmínek je pojistka kryje. „Pojištění občanské odpovědnosti se vztahuje na zájmové činnosti, činnosti při rekreaci a zábavě včetně provozování amatérské sportovní činnosti,“ popisuje Čapková z ČPP. „Naopak vyloučené jsou z pojištění vykonávané výdělečné činnosti nebo výkon činností, u kterých zákon ukládá povinnost uzavřít si pojištění odpovědnosti.“ Například tak bude „kryté“ užívání legálně držených zbraní. Tedy pokud by došlo ke škodě způsobené neúmyslně při běžné manipulaci majitele s takovou legálně drženou zbraní. „Nikoliv ovšem pří výkonu myslivosti, neboť tento případ musí být krytý speciálním pojištěním,“ doplňuje Eva Svobodová. Stejně tak by se podle Martina Svobody pojištění nevztahovalo na škody způsobené psem určeným pro výkon práva myslivosti v případech, kdy tuto činnost vykonává. Pojištěné občanské odpovědnosti se nebude vztahovat také na škody způsobené vlastnictvím či provozem motorových i nemotorových vozidel (výjimkou jsou kola a koloběžky), letadel či lodí. Pro tyto případy rovněž musíte mít jiné pojištění. Typicky třeba u auta povinné ručení (pojištění odpovědnosti z provozu vozidla). Různě řešené může být také například provozování dronů a další. Ač to může na první pohled vypadat jako nesmysl, škody může způsobit i nemovitost. Například může ze střechy spadnout taška či v zimě kus ledu a rozbít třeba auto či někoho zranit, nebo se může ulomit větev stromu a podobně. Odpovědnost bude v tomto případě záležet na okolnostech. Tady bude třeba odlišit, zda půjde o tzv. vyšší moc, která se nedá nijak ovlivnit, a tudíž za ni ani nemůžete nést odpovědnost, nebo o jiné případy. „Například za škody způsobené spadlým stromem nebo větví při bouřce nebo vichřici tak pojištěný klient neodpovídá, protože jde o tzv. vyšší moc,“ říká Svobodová. „V případě, že by spadla taška ze střechy domu na zaparkované vozidlo souseda proto, že střecha domu byla neudržovaná, tak tam povinnost k náhradě škody vlastníka nemovitosti vzniká,“ doplňuje další příklad Adámková. Stejně tak, pokud by zaparkované vozidlo poškodila ledová kra ze střechy domu pojištěného. „Hradili jsme škodu také za klienta, kterému během rekonstrukce domu spadla ze střechy deska na sousedovo auto. Škoda byla 40 tisíc korun,“ říká Svoboda. Pojistné podmínky pro tento typ odpovědnosti se ale u jednotlivých pojišťoven liší, proto si je ověřte. Například u ČPP se pojištění občanské odpovědnosti vztahuje na újmu způsobenou držbou nemovité věci (dům, byt, chalupa či chata) ve vlastnictví pojištěného anebo držbou nemovité věci v nájmu pojištěného, dále také na vedení domácnosti a provozu jejího zařízení. Odpovědnost z vlastnictví nemovitosti má ve smlouvě automaticky zahrnutou také třeba KB Pojišťovna, v rámci pojištění odpovědnosti u pojištění nemovitosti ho tam má zahrnuté rovněž UNIQA. Jinde může být nutné toto sjednat jako připojištění.",
        "category": "Finance",
        "photos": 2,
        "date": "2024-09-13T00:00:00+02:00",
        "comments": 1
    },
    {
        "title": "Pro předčasný důchod startuje další zpřísnění. Jak využít předdůchod",
        "content": "V Česku je podle posledních údajů v předčasné penzi 754 362 mužů a žen. Oproti roku 2021, kdy jich bylo v Česku 668 156, jde o nárůst o více než 104 tisíc předčasných důchodců. Žadatele o předčasný odchod do penze přilákaly totiž v letech 2022 a 2023 výhodně nastavené parametry pro předčasné důchody a také navyšování těchto penzí kvůli vysoké inflaci. Díky valorizacím předčasné důchody výrazně stouply, v průměru nyní dosahuje částky 19 048 korun měsíčně. Muži jsou na tom o něco lépe, berou měsíčně v průměru 20 242 korun, ženy v předčasné penzi pobírají průměrně 17 918 korun. Narůstající apetit Čechů pro odchod do předčasné začala vláda postupně krotit zpřísňováním podmínek. Maximální doba předčasnosti se zkrátila z pěti let na tři roky, zrušila se valorizaci procentní výměry předčasného důchodu až do doby dosažení důchodového věku a výrazně vzrostlo krácení pro předčasnost. Teď začne platit další zpřísnění. Kdo požádá o předčasný důchod po 1. říjnu 2024, budete potřebovat pro jeho přiznání o pět let delší dobu sociálního pojištění než doposud. „Do konce září činí minimální doba pojištění pro přiznání předčasného důchodu 35 let, od října se zvyšuje již na 40 let. Splnit podmínky pro přiznání předčasného důchodu bude tedy ještě složitější. U řádného důchodu zůstává minimální doba pojištění stále 35 let,“ říká Gabriela Ivanco, daňová poradkyně společnosti Forvis Mazars. Nadále přitom platí, že předčasný důchod dostane žadatel nejdříve ode dne, kdy o něj požádá a je mu přiznán. Nemůžete ho tedy dostat zpětně, jako je tomu u řádného starobního důchodu. Podle odborníků tak ubude počet žadatelů o předčasnou penzi a nejspíš se zvedne zájem o tak zvaný předdůchod. Mohou ale v něm uvažovat jen ti, kdo si spoří v doplňkovém penzijním spoření se státní podporou a mají v něm naspořeno dostatek peněz. „Zodpovědní občané s dostatečnými vlastními úsporami na smlouvě o doplňkovém penzijním spoření tak budou ještě více využívat výhod předdůchodu,“ předpokládá Gabriela Ivanco. Zatím je podle údajů Asociace penzijních společností v Česku 6 456 předdůchodců, kterým penzijní společnosti vyplácejí měsíčně v průměru 14 770 korun. Do předdůchodu je podle nastavených parametrů možné odejít nejdříve pět let před dosažením řádného důchodového věku, pokud jsou splněny zákonné podmínky. Zájemce o tuto formu „oddechu“ od pracovní aktivity musí mít v doplňkovém penzijním spoření naspořenou celková částku v takové výši, aby předdůchod činil měsíčně alespoň 30 % průměrné mzdy za předchozí rok. Pro rok 2024 je to zaokrouhleně 12 729 korun a kdo bude chtít čerpat předdůchod například na tři roky, musí mít naspořeno minimálně 458 244 korun. Na oplátku za předdůchodce platí zdravotní pojištění stát a doba předdůchodu se považuje pro budoucí výpočet státního starobního důchodu za vyloučenou dobu pojištění, což zabraňuje krácení budoucí penze. Výhodou předdůchodu je i to, že si v něm lidé mohou na čas oddechnout a když budou mít chuť, není problém vrátit se k pracovní aktivitě a začít si opět vydělávat. „V předdůchodu jsou čerpány vlastní naspořené peníze, takže není nijak omezena výdělečná činnost nebo čerpání podpory v nezaměstnanosti,“ potvrzuje Gabriela Ivanco. Zatímco předčasní důchodci nemohou mít až do dosažení řádného důchodového věku příjem, ze kterého vzniká povinnost platit sociální pojištění, tak předdůchodci nejsou legislativou nijak omezeni. Pro srovnání. Zatímco předčasní důchodci si mohou přivydělat například pouze 10 000 korun a méně měsíčně z dohody o provedení práce, pro předdůchodce neplatí žádné limity u pracovních dohod. „Právě možnost příjmově neomezených brigád během čerpání předdůchodu značně zvyšuje atraktivitu předdůchodu oproti čerpání předčasného důchodu,“ dodává daňová poradkyně. Zaměstnanci čerpající předdůchod přitom mají nárok na stejné daňové slevy a odpočty jako ostatní zaměstnanci. Při podepsaném prohlášení k dani tedy vždy alespoň na slevu na poplatníka ve výši 2 570 korun. Předdůchodci mohou případně pracovat i pro více zaměstnavatelů současně. „Vzhledem k tomu, že předdůchod primárně čerpají občané, kteří již z různých důvodů nemohou pracovat na plný úvazek, tak jsou oblíbeným zdrojem přivýdělku předdůchodců právě brigády na pracovní dohody,“ poznamenává Gabriela Ivanco. Předdůchod se však nevztahuje na ty, kdo spoří v transformovaných fondech penzijního připojištění. I to má své řešení. Stačí převést úložku ze starého penzijka do doplňkového penzijního spoření. I když si předdůchod musí hradit každý z vlastní kapsy, může to být lepší volba než předčasná penze. Kdo zvolí předčasnou penzi, dostanete totiž kvůli zpřísněným podmínkám výrazně méně peněz, než by činil řádný starobní důchod. A to nenávratně a nadosmrti. Dá se proto očekávat, že zájem o předdůchod nejspíš dál poroste.",
        "category": "Finance",
        "photos": 2,
        "date": "2024-09-13T00:00:00+02:00",
        "comments": 33
    },
    {
        "title": "Živly ničí majetky Čechů. Pojištění ale nemá přes milion a půl nemovitostí",
        "content": "„To se nám nemůže stát, tady povodeň, záplava či vichřice nikdy nebyly,“ říkají si často lidé, když vidí v televizi záběry z poničených oblastí. Jenomže majetek může zničit i požár, silné krupobití či tíha sněhu. Proměnlivost počasí navíc pokračuje a živly dál ničí majetek lidí i na místech nečekaných a dříve podle pamětníků bezpečných. Mnoho lidí přitom stále vnímá pojištění svého majetku jako něco zbytečného, nebo výdaj, na kterém se dá ušetřit. Potvrzuje to letošní analýza České asociace pojišťoven. Problém se týká hlavně nemovitostí, nepojištěných je jich v Česku stále obrovské číslo, celkem 1,6 milionu domů, bytů a dalších nemovitostí. A ty, které jsou pojištěné, často trpí tak zvaným podpojištěním. Údaj o podpojištění majetku je přitom alarmující. Podle analýzy ČAP není na odpovídající částku pojištěno 70 procent nemovitostí. Pokud dojde ke zničení podpojištěného majetku, realita bývá tvrdá. Ke krácení pojistného plnění podle analýzy ČAP kvůli podpojištění dochází u 51 až 54 procent všech pojistných událostí v retailovém pojištění majetku. „Průměrná výše podpojištění dosahuje 31 procent, což znamená, že pojištěný dostává plnění v průměru ve výši 69 procent skutečné škody,“ upřesňuje data Petr Jedlička, pojistný matematik České asociace pojišťoven. Situace, kdy je nemovitost nebo domácnost pojištěna na nižší částku, než je její reprodukční hodnota, tedy cena, za kterou lze majetek obnovit. Ta se mění v čase z několika důvodů: V případě pojistné události pak nelze nemovitost či domácnost z pojistného plnění plně obnovit. zdroj:ČAP Proč je v Česku tak alarmující podpojištění? Podle odborníků lidé nereagují na ekonomickou situaci, rostoucí ceny stavebního materiálu ani na to, že si během let vybavili své domácnosti o drahou elektroniku, fotovoltaiku a další vybavení. Pojistky tak často necháváme ležet v šuplíku, aniž bychom si po čase zkontrolovali a osvěžili paměť, na co přesně má pojistná smlouva zafungovat a jakou částku by pojišťovna vyplatila, pokud by došlo ke zničení majetku. Problém je i v tom, že si mnozí lidé vůbec neuvědomují, že při uzavírání pojistky je jen na nich, zda odhadnou správnou cenu své nemovitosti. Svá obydlí tak mohou mít podpojištěné a žijí v představě, že pojistka, kterou si platí, pokryje veškeré škody. „Vzhledem ke stoupajícím cenám stavebního materiálu, prací a inflaci významně roste hodnota majetku. Výše pojistné částky by měla vždy být nastavena tak, aby v případě nenadálé události bylo možné nemovitost z pojistného plnění znovu postavit,“ upřesňuje Lenka Slabejová, odbornice ČAP na neživotní pojištění. Jakou cenu má rodinný dům, si přitom mohou majitelé spočítat orientačně na unikátní kalkulačce, která je od září 2023 veřejně dostupná na webových stránkách České asociace pojišťoven. Z analýzy ČAP vyplývá, že problém se týká i pojištění domácností „Přestože je patrný rostoucí podíl pojistných smluv na počet domácností, nepojištěných stále zůstává přibližně 1,7 milionu domácností,“ konstatuje Jedlička. Škody, které hradí pojišťovny lidem, jejichž majetek byl zasažen řáděním živlů, letos dramaticky rostou, v prvním pololetí 2024 stoupl meziročně jejich počet na dvojnásobek a objem o 140 procent. „Během téměř osmi měsíců letošního roku dosáhly škody bezmála 3,4 miliardy korun a pojišťovny registrovaly přes 74 tisíc pojistných událostí,“ přibližuje Jedlička. Velmi dramatický růst škod způsobených živly zaznamenaly pojišťovny v průběhu letošního léta, kdy došlo k téměř 32 tisícům pojistných událostí za 1,8 miliardy korun. Vytáhnout smlouvu uzavřenou s pojišťovnou ze šuplíku až v momentě, kdy dojde k pojistné události a zjistit, že nebyla aktualizována řadu let, je rozhodně zbytečná chyba. Proto je dobré řídit se několika užitečnými radami.",
        "category": "Finance",
        "photos": 2,
        "date": "2024-09-12T00:00:00+02:00",
        "comments": 26
    },
    {
        "title": "Teambuildingy jsou opět „in“. Jejich náplň se ale mění",
        "content": "S rozmachem práce na dálku zájem o teambuildingy klesl. Pro inovace a kulturu společnosti jsou ale neformální kontakty zaměstnanců, jako například náhodná setkání u kávovaru nebo rozhovory v přestávkách porad důležité. Prostřednictvím online komunikace se také těžko buduje důvěra a vztahy mezi lidmi. „Šéfové firem postupně zjišťují, že se toto z jejich organizací vytrácí a začínají opět na utužování týmového ducha a oživení firemní kultury pracovat,“ říká Jiří Halbrštát, ředitel náboru a marketingu ManpowerGroup. To potvrzují i oslovené firmy. „Pracujeme v hybridním režimu, takže si lidé mohou vybrat, kdy budou chodit do kanceláře a kdy budou pracovat z domova. Může se tak stát, že se někteří vůbec nepotkávají osobně, a to je velká škoda,“ konstatuje Martina Machová, HR ředitelka Pluxee (dříve Sodexo Benefity). Teambuildingy se proto snaží vytvořit neformální prostředí, kde se lidé mohou nenásilně seznámit a popovídat si. Když potom spolu potřebují něco řešit pracovního, lépe se jim spolupracuje a dokážou si na druhé straně představit lidskou bytost. „Lidský kontakt žádnou technologií nenahradíte,“ souhlasí také Ida Ročňáková, ředitelka HR ve společnosti Schneider Electric CZ. Některé formy teambuildingu lze podle ní udělat virtuálně, ostatně v covidu nám nic jiného nezbývalo. Jak ale zdůrazňuje, jednou za čas je to jednoduše potřeba doplnit klasickým pokecem nad pracovními a osobními problémy, popřípadě okořenit nějakou sportovní či jinou akcí, která posílí fungování týmu. Ze stejných důvodů jsou dlouhodobou tradicí i ve všech dalších firmách, které jsme oslovili. Například v PR agentuře AMI Communications s celofiremními výjezdy mimo Prahu začali již v roce 1995, kdy firma vznikla. Také v Home Credit teambuildingové aktivity podporují již od vzniku společnosti, tedy více než 25 let. Často se objevují tematické teambuildingy, které jsou navržené kolem specifického motivu nebo příběhu, což přispívá k většímu zapojení účastníků. Například mohou být založené na detektivních zápletkách, outdoorových aktivitách, sportovních soutěžích nebo historických událostech. „Tematické teambuildingy mohou pomoci zaměstnancům lépe se vžít do rolí, podporovat kreativitu a motivovat tým k intenzivnější spolupráci,“ vysvětluje Halbrštát. Velmi často bývají součástí programu aktivity zaměřené na zlepšení spolupráce a komunikace v týmu. Může jít o různé hry, kdy je třeba řešit problémy nebo dosáhnout cíle společně, což přispívá k rozvoji týmové práce. Patří sem například únikové hry, stavba různých struktur z omezených materiálů nebo řešení složitých úkolů, kde musí tým efektivně komunikovat a koordinovat své činnosti. Oblíbenou součástí teambuildingových akcí bývají také outdoorové aktivity, jako jsou lanové parky, orientační běhy nebo závody v přírodě. „Tyto aktivity přinášejí možnost vyzkoušet si fyzické výzvy, překonávat překážky společně a posilovat důvěru mezi členy týmu. Týmová spolupráce se zde projevuje v situacích, které vyžadují rychlé rozhodování, efektivní komunikaci a vzájemnou podporu,“ doplňuje Halbrštát. Kromě zábavných a soutěžních aktivit mohou být součástí programu také workshopy zaměřené na rozvoj specifických dovedností, jako je leadership, time management nebo zvládání stresu. Tyto workshopy mohou zahrnovat školení, interaktivní cvičení nebo simulace situací, které mohou zaměstnanci ve své práci zažívat. „Za zmínku stojí i fakt, že také v této oblasti fungují určité trendy a prosazují se novinky. I k nám se tak pomalu dostává trend společných CSR akcí, jako jsou třeba stavby hmyzích domečků, dobrovolnická práce v nadacích či sázení stromků. Nebo třeba netradiční aktivity, jako je například společné vaření,“ upozorňuje Ročňáková. Tyto trendy podle ní v zásadě kopírují situaci ve společnosti, potažmo obchodní sféře, kde CSR a udržitelnost jsou velkým tématem. Jak často a na jak dlouho teambuildingy konkrétní firmy organizují, je ale různé. Stejně tak se může lišit motivace, proč je pořádají. Například ve firmě WILO CS chtějí vedle stmelování kolektivu a příjemného zážitku svým lidem především ukázat, že veškeré hodnoty, které jako firma zastávají a prosazují, také reálně vykonávají i v praxi. „Čím dál častěji jsou proto naše akce spojené s dobrovolnictvím. Například jsme pomáhali v Bratislavě se stavbou dřevěného mostu a pochozích lávek nebo jsme pomáhali čistit řeku Berounku,“ říká Jan Cidlinský, ředitel společnosti WILO CS. Kromě toho firma mívá vánoční večírek, který je pro změnu propojený s charitativními organizacemi a činnostmi. Touto cestou podporují například onkologickou léčbu, Jedličkův ústav či hipoterapii. Na začátku každého roku pak pořádají tzv. kick-off meeting. Během této akce představují zaměstnancům výsledky firmy a plány do budoucna. Součástí je také návštěva provozu nebo projektu, kde firma instalovala své řešení a technologie. „Letos jsme například navštívili uzavřený testovací polygon BMW v Sokolově, kam jsme dodávali produkty pro čistírnu odpadních vod, zásobování pitnou vodou a management dešťové vody. Dešťová voda je zde využívána například ke zkrápění vozovky pro simulaci smyku. Zaměstnanci si tak mohli užít zábavné a poučné odpoledne a vidět naše technologie v akci,“ popisuje Cidlinský. Všechny tyto firemní akce jsou ve WILO CS dobrovolné. Přesto se jich účastní drtivá většina zaměstnanců, jen asi 10 procent jich teambuildingy nevyhledává. „To bude zřejmě dost podobné ve většině kolektivů,“ myslí si Cidlinský. Různé typy firemních akcí s různými cíli mají rovněž ve Schneider Electric CZ. Někdy jde o strategický meeting, kde se sejde většina firmy a řeší se další směřování společnosti, priority, co se povedlo a co se nepovedlo. Jindy jsou to specializované schůzky s účelem seznámit nové kolegy a kolegyně, navázat vztahy a probrat a vyřešit konkrétní problém (např. posílení spolupráce mezi obchodními divizemi). Součástí je samozřejmě i neformální část. Většinou jsou tyto akce na maximálně dva dny včetně pracovní části. „Pokud půjde o workshop s tématem strategických priorit spojený s nějakým posezením, pak očekáváme, že se budou účastnit všichni. Jestli ale večer posedí déle, nebo půjdou po pracovní části odpočívat, už je ale na každém zaměstnanci,“ říká Ročňáková. Například firemní ples ale určitě povinný není. Ani teambuildingy agentury AMI Communications nejsou jen zábava. Program se každý rok mění, ale vždy se do něj snaží zakomponovat jak rozvojovou část užitečnou pro práci v PR, tedy například dovednosti, jako je natáčení videí či mediální trénink, tak aktivní zábavu v podobě orientačně-kvízových závodů, sportovních her, paintballu a podobně. A nechybí ani možnost vyzkoušet si něco zábavného a přímo nesouvisejícího s běžnou náplní práce lidí v agentuře. Například si tak zaměstnanci mohli zasadit osobní stromek (s přednáškou lesníka), ale také měli možnost si zkusit body painting nebo graffiti. Tyto velké akce bývají jednou ročně dvoudenní. Odehrávají se často kolem Sázavy nebo na Vysočině, aby to tam měli blíž i kolegové ze sesterské agentury v Bratislavě. Při vymýšlení programu se snaží vybrat aktivity akceptovatelné pro maximum kolegů, tak aby si v programu každý našel něco, co vyhovuje jeho povaze, zaujme ho atd. Pokud je něco pro někoho „na hraně“, nemusí se podílet aktivně. „Ale fakticky se bez problémů a rádi zapojují všichni účastníci. Dodnes vzpomínám na jedno odpoledne u Sázavy, kdy jsme se různými gradujícími způsoby učili překonávat nechuť k vystoupení z komfortní zóny,“ vypráví Pavel Novák, Senior Account Director v AMI Communications. „Lektor nám vyprávěl všem společně, ale praktické úkony byly naprosto dobrovolné. Ty ale nakonec vyzkoušeli úplně všichni účastníci, i když začali chůzí po střepech a završili to přechodem žhavého uhlí, bez jakékoli újmy. Nikdo z nás by to do sebe na začátku neřekl, proto jsme pak byli neuvěřitelně nabití energií a sebevědomím.“ Od teambuildingu a ostatních firemních akcí očekávají více než jen zábavu nebo soutěžení také v Kongresovém centru Praha (KCP). „Firemní akce nám pomáhají lépe porozumět dynamice týmu, odhalit silné a slabé stránky a společně pracovat na rozvoji jejich klíčových dovedností, jako jsou komunikace, spolupráce nebo řešení problémů,“ říká Drahomíra Menclová, manažerka lidských zdrojů v KCP. „Cílem je také připravit kolektiv na zvládání budoucích výzev, identifikovat aktuální potřeby týmu a někdy i řešit konkrétní problémy, se kterými se pracovní skupiny potýkají.“ V průběhu roku proto pořádají tři charitativní akce a osm firemních akcí, přičemž část z nich obměňují. Například v příštím týdnu tak bude pro zaměstnance KCP poprvé připravený letní festival, který bude nabitý sportovními aktivitami, dobrým pohoštěním a hudebním koncertem. Tradiční je pak jarní týden věnovaný péči o zdraví zaměstnanců. „Každý rok startujeme zdravou snídaní, letos jsme přidali ovocnou svačinku v průběhu týdne, kolegové si měli možnost společně zaběhat nebo se projít po Vyšehradě s komentovanou prohlídkou, zahrát si ping pong, na józe si mohli protáhnout celé tělo, seznámili se se správným postupem otužování na kurzu biohackingu, zaSWAPovali si s oblečením, které již nenosí a v neposlední řadě měli možnost s naší paní ředitelkou u kulatého stolu projít pracovní a životní rovnováhu a svůj seberozvoj,“ popisuje Menclová. I tady se snaží, aby akce byly pestré a zaujali co nejvíce lidí. „Samozřejmě se ale najdou kolegové, kteří k takovým akcím nemají blízko a třeba se nezúčastní. Povinné to není,“ doplňuje Menclová. Zábava a soutěžení, ale i hlubší porozumění mezi členy týmu jsou cílem teambuildingových aktivit také v Provident Financial. „Tyto akce nám pomáhají identifikovat silné a slabé stránky jednotlivých členů, lépe nastavit kolektiv a také řešit případné problémy v komunikaci nebo spolupráci. Ale jsou to i chvíle, kdy se tým může připravit na nové výzvy, které nás v pracovním životě čekají,“ říká Zuzana Dragounová, HR manažerka ve společnosti Provident Financial. Program se liší podle typu akce, ale většinou zahrnuje týmové aktivity, běh, soutěže a neformální diskuse. Obvykle přitom jde o jednodenní akce. Většina zaměstnanců firmy se jich účastní ráda, povinné ale nejsou. „Chápeme, že někteří lidé mohou mít jiné závazky nebo se zkrátka necítí v takových aktivitách dobře, a jejich rozhodnutí plně respektujeme,“ dodává Dragounová. Jednou do roka pořádají teambuildingy i další firmy. Například u výrobce oken VEKRA ho nazývají VEKRA Fest a jeho cílem je setkání mimo běžné provozní prostředí a navázání přátelství a kontaktů s kolegy napříč všemi divizemi firmy, tedy obchodu, výroby, administrativy a montáží. „Nosnou částí programu je hudební vystoupení několika kapel našich zaměstnanců, sportovní program v podobě turnajů v nohejbalu, fotbale a volejbalu, a to vše podpořené dobrým jídlem, pitím a pěkným prostředím kempu v Křižanově,“ říká Tomáš Pilský, ředitel pro nové technologie společnosti VEKRA. Dodává, že akce má pozitivní ohlas a vysokou účast, přestože se koná vždy během víkendu. Také Zehnder jakožto specialista na větrání chápe, jak důležité je čas od času provětrat vztahy v rámci týmu. Proto pořádají jednou do roka výjezdní pracovně-odpočinkový teambuilding, kde je čas na diskuse, řešení nějakého společného problému nebo marketingového nápadu, ale také na sportovní aktivity, jako je turistika nebo jízda na kole. „Místo konání volíme právě s ohledem na možnost aktivního trávení času. Příkladem z minulosti jsou Tatry, Mikulov, Česká Kanada,“ říká Jana Kubištová, marketingová manažerka Zehnder. Akce se koná vždy na přelomu pracovního týdne a víkendu. Volnočasová část není povinná, nicméně u týmu Zehnder bývá vítaným zpestřením. „Do aktivit se přitom mohou zapojit podle svých preferencí – někdo raději připraví trasu pro ostatní, napeče buchty nebo zajistí pitný režim po cestě. Smyslem totiž není se předvádět a soutěžit, ale společně strávit čas, poznat se, spolupracovat a probrat, co má tým na srdci,“ dodává Kubištová. Na zábavu a utužení firemní kultury cílí i akce v developerské společnosti Passerinvest Group. Obvykle si je týmy plánují na jeden a půl pracovního dne, případně s přesahem do víkendu. Pokud je taková akce součástí pracovní doby, pak je povinná. I těch ostatních se ale účastní drtivá většina zaměstnanců. Rovněž ve společnosti EOS KSI bývá účast na teambuildingových akcí vysoká, přestože nejsou povinné. A to i v případě, že zasahují do víkendů. Především o relaxaci, dobrém jídlu a společnosti jsou výjezdové firemní akce i ve společnosti XTB. Snaží se proto vybírat místa, kde jsou třeba hřiště, wellness, bazén, kde se dá vyrazit za turistikou. „Osvědčilo se nám nemít konkrétní program, ale naopak tomu nechat volný průběh. Každý si vybere sám z několika možností, podle toho, co zrovna chce,“ říká David Šnajdr, ředitel XTB pro český a slovenský trh. Teambuildingy firma plánuje na víkendy, vyráží se v pátek po obědě a vrací v neděli. Kdo by celé tři dny nemohl, může dorazit i jen na část akce. Podobně k tomu přistupují také v Home Creditu, kde se tyto akce odehrávají po jednotlivých týmech. „Program necháváme zcela v jejich režii, často o něm kolegyně a kolegové hlasují a vedou vášnivé diskuse týdny dopředu,“ konstatuje Miloš Nejezchleb, ředitel divize HR v Home Credit ČR a SR. Doplňuje, že žádné cíle v tomto směru nenastavují, naopak je to prostor, kde by se týmy měly věnovat sobě a oddechu. Po jednotlivých týmech akce probíhají rovněž ve stavební spořitelně Buřinka. „Máme přitom dva typy teambuildingů, ,ochytřovací‘ a stmelovací,“ říká Jolana Dyková, ředitelka pobočkového prodeje Buřinky. Její tým tvoří lidé napříč republikou, stmelování, výměna know-how i vzájemné sdílení zkušeností je proto pro ně důležité. Pokud jde o program, tón udává pokaždé někdo jiný. „Například jednou nám kolegové z regionu jihozápadních Čech udělají program v Karlových Varech, jindy kolegové ze Severní Moravy zprostředkují stáž v klientském centru. Také jsme navštívili Český soběstačný dům Pavla Podruha či absolvovali kurz první pomoci s Markem Dvořákem,“ popisuje Dyková. Hodně neformální jsou pak teambuildingy pro týmy podpory prodeje. „Jdeme si například večer po práci zahrát bowling nebo jsme měli výlet parníkem po Vltavě a letos máme v plánu ‚školu čepování piva‘,“ říká Lukáš Hladík, ředitel podpory prodeje Buřinky. „Vše si plánujeme sami. Vždycky si společně sedneme, řekneme si, jaké aktivity nás napadají, co by mohlo lidi bavit. Ideálně něco nového, co ještě nebylo.“ V jeho týmu jde obvykle o několikahodinové akce, kdy se zpravidla někdy před půlnocí rozpustí. Všichni jsou z Prahy a okolí.",
        "category": "Finance",
        "photos": 1,
        "date": "2024-09-12T00:00:00+02:00",
        "comments": 22
    },
    {
        "title": "Pojištění dlouhodobé péče představily už tři pojišťovny, srovnali jsme nabídky",
        "content": "Pojištění dlouhodobé péče představuje v oblasti životního pojištění velkou změnu, již dlouho zde něco takového nebylo. Toto pojištění otevírá dveře ke klientům, které jsme dosud životním pojištěním nemohli tolik oslovit. Jde především o starší osoby, hlavní cílová skupina začíná ve věku 45 až 50 let a více. Nabídka však bude zajímavá i pro mladší ročníky. Velký potenciál má pojištění i u zaměstnavatelů, rozšiřuje totiž možnosti zaměstnaneckých benefitů. Pojištění dlouhodobé péče řeší situace, kdy se klient stane závislým na pomoci druhých. V takovou chvíli lidem standardně pomáhá stát v podobě příspěvku na péči a existují 4 stupně závislosti. Příspěvek na péči ale ve většině případů lidem na pokrytí nákladů na péči nestačí. Je třeba mít vlastní rezervy nebo pojištění. Pojištění také podporuje stát v podobě daňové uznatelnosti. Od začátku roku 2024 je daňové zvýhodnil spolu s doplňkovým penzijním spořením, investičním životním pojištěním a DIP. Pro všechny platí společný limit 48 000 Kč ročně ze strany klienta a 50 000 Kč ročně ze strany zaměstnavatele. Proti ostatním třem produktům se dlouhodobá péče liší v tom, že snížení daní si může uplatnit jiná než pojištěná osoba. Například třicetiletý syn pojistí svého šedesátiletého otce. Pojištěný tak bude otec, syn si sníží své daně. Velkým plusem je, že umožní lidem zaměřit se na detailní plánování financí i v postproduktivním věku. Navíc reflektuje rostoucí potřebu zabezpečení ve stáří a komplexního finančního plánování včetně péče o starší generace. Zároveň otevírá důležitou diskusi o tom, kolik je potřeba finančních prostředků na péči, když je člověk závislý na pomoci další osoby. Aktuálně na trhu existují již tři produkty. Nabízí je pojišťovny Kooperativa, Simplea a NN. Jsou poměrně odlišné, a tak lidé už dnes mají zajímavou možnost volby podle svých představ. Další pojišťovny nabídku zatím připravují a objevit by se měly ve 4. kvartálu 2024, kdy ji plánují představit Uniqa, ČPP nebo Allianz. Pro rok 2025 se chystá s pojištěním na trh také Generali ČP, MetLife a Pillow. Kooperativa pojišťovnaJe to samostatný produkt Pojištění soběstačnosti FLEXI. Produkt Kooperativy bude pro všechny klienty, bez omezení. Výhodou je doživotní krytí (není zde výstupní věk) a umožňují krýt i druhý stupeň závislosti (na 50 procent pojistné částky). Simplea pojišťovnaGarantuje umístění v partnerských pečovatelských zařízení, proto je nabídka zatím omezena na její klienty. Zároveň vzniká nemovitostní fond Ambeat Care pro financování a budování dalších kapacit, aby se pojištění mohlo nabízet více klientům. Výhodou je garance umístění a nedoplácení v pobytového zařízení (do 30 dní od posouzení), popřípadě si klient může zvolit i výplatu finančních prostředků. Simplea zatím jako jediná indexuje automaticky pojistnou částku bez nutnosti navýšení pojistného (do inflace ve výši 3 procenta p. a.). NN pojišťovnaPojištění má dobrý poměr cena versus výkon. Garantuje plnění podle současného systému příspěvku na péči (i pokud by stát změnil podmínky). To na druhou stranu nese riziko ztráty daňové uznatelnosti při změně systému.",
        "category": "Finance",
        "photos": 3,
        "date": "2024-09-11T00:00:00+02:00",
        "comments": 3
    },
    {
        "title": "Než koupíte nemovitost. Které informace (ne)získáte na katastru nemovitostí",
        "content": "Katastr nemovitostí je databáze poskytující přehledné informace o různých typech nemovitostí. Najdete zde údaje o jejím umístění, rozloze a účelovém určení, stejně jako o právech, která na ni váznou (např. zástavní právo, zákaz zcizení a zatížení, věcná břemena a další). Tyto informace jsou nezbytné pro posouzení rizik spojených s koupí či nakládáním s nemovitostí. Základní údaje, jako je vlastník, druh a rozloha nemovitosti apod. lze získat i z pohodlí domova a zdarma nahlížením do katastru nemovitostí. „Pokud však potřebujete více detailních informací, například o zástavních právech, aktuálních katastrálních řízeních nebo rodném čísle vlastníka, je třeba si pořídit výpis z katastru nemovitostí, známý jako list vlastnictví,“ doporučuje Donati. Tento dokument je zpoplatněný a jeho cena závisí na množství obsažených informací, resp. množství stran. A na co se zaměřit před podpisem smlouvy? Je důležité, zda kupujete nemovitost od jejího vlastníka. Pokud je nemovitá věc ve společném jmění manželů, uvidíte u vlastníků poznámku SJM, u spoluvlastnictví bude u každého vlastníka velikost jeho podílu vyjádřena zlomkem. „V případě prodeje společné nemovitosti manželi musí být prodej proveden oběma manžely, resp. druhý manžel s prodejem musí souhlasit, jinak riskujete komplikace buď již v průběhu přepisu na katastru nemovitostí, nebo v budoucnu, kdy by se neobeznámený manžel mohl vlastnictví domáhat zpět, upozorňuje advokátka. Může se však stát, že v katastru nemovitostí bude zapsán pouze jeden z manželů, který za zády druhého danou nemovitost prodá. „V takové situaci má přednost tzv. zásada materiální publicity, tedy zapsaného stavu před stavem faktickým a také dobrá víra kupce. Poškozený manžel se pak sice může domáhat vrácení prodané nemovitosti, s jejímž prodejem nesouhlasil, ale může se stát, že se domůže maximálně náhrady škody, kterou by mu ovšem hradil druhý manžel, nikoli vy jako kupec,“ upřesňuje advokátka. Absolvovala Právnickou fakultu Univerzity Karlovy v Praze. Je členkou České advokátní komory a zakladatelkou advokátní kanceláře DONATI LEGAL Specializuje se na rodinné právo včetně mezinárodních záležitostí, právo nemovitostí, pracovní právo a ochranu osobních údajů. Zkontrolujte si, zda je ke kupovaným nemovitostem zajištěn přístup a jestli například není nutné zřídit věcné břemeno (přesněji služebnost stezky a cesty). Ověřte si, jak to je s inženýrskými sítěmi, zda jsou k nemovitosti přivedeny nebo zda bude možné je přivést nebo naopak zda přes pozemek neprocházejí inženýrské sítě ve prospěch třetí osoby nebo se pozemek nenachází v ochranném pásmu. Je u domu studna? Tak i na to pozor, aby náhodou nepatřila sousedovi. Zajímejte se, co se bude dít v okolí. Nahlédněte do územního plánu, zda se v blízkosti kupovaného domu neplánuje do budoucna výstavba dálnice nebo velkého nákupního centra. Katastrální úřad eviduje všechna probíhající katastrální řízení, jako jsou změny vlastnictví, řízení o zhojení nesouladu faktického a zapsaného stavu nebo vklady zástavních práv. Tyto údaje vám poskytnou přehled o aktuálním stavu nemovitosti a potenciálních rizicích. Řádně prověřte, zda na nemovitosti neváznou tzv. právní vady, jako jsou zástavní práva, věcná břemena nebo exekuční řízení. „Ty omezují vaše práva jako budoucího vlastníka, v případě zástavních práv bank mohou určovat, jakým způsobem můžete nemovitost využívat – například že ji nesmíte prodat,“ vysvětluje Gabriela Donati. Katastr nemovitostí je cenným nástrojem, který vám poskytne nezbytné informace nejen při koupi nemovitosti. „Přestože zde nenaleznete všechny myslitelné údaje, je to základní krok k zajištění bezpečné transakce. Pro úplnost je vždy vhodné konzultovat jakékoli nakládání s nemovitostmi s odborníkem nebo právníkem, který vám pomůže interpretovat dostupné informace a chránit vaše zájmy,“ shrnuje advokátka.",
        "category": "Finance",
        "photos": 4,
        "date": "2024-09-11T00:00:00+02:00",
        "comments": 4
    },
    {
        "title": "Důchodcům už stát nepřispívá na spoření. Jak úspory dál zhodnocovat a co nedělat",
        "content": "Pro starobní důchodce, kteří nepracují, už za nynějších podmínek pozbývá spoření u penzijních společností smysl. A je jedno, jestli doposud posílali peníze do starých transformovaných fondů, nebo novějšího doplňkového penzijního spoření. Pracující důchodci mohou dále využívat nezdaněné příspěvky zaměstnavatele a snížit si o své vklady na spoření daňový základ. To mohou využít i ti, kteří sice už nepracují, ale například pronajímají nemovitost. Jako určitou náplast za zrušení státních příspěvků mohou do daňového odpočtu zahrnout nově každou naspořenou korunu, a to až do celkové výše 48 tisíc korun. Dříve se započítaly jen vložené peníze nad 1 700 korun měsíčně. Možností, jak s naspořenými prostředky naložit, mají důchodci hned několik, ale jednu by rozhodně dělat neměli. Pokud ještě nesplňují podmínky pro výplatu naspořených peněz, v tomto případě typicky dobu spoření trvající minimálně 5 let (60 měsíců), neměli by smlouvu vypovídat. Připravili by se tak o všechny doposud získané státní příspěvky a zdanili by také získané výnosy a příspěvky zaměstnavatele. U takových smluv se vyplatí potřebnou dobu dospořit, byť by to znamenalo posílat si na účet třeba jen stokorunu měsíčně. Atraktivita spoření na penzi se ráz na ráz snížila pro obrovské množství lidí a penzijní společnosti logicky nechtějí, aby klienti houfně odcházeli. Naprostá většina z devíti společností, u kterých Češi spoří na penzi, tak zavedla speciální nabídky, aby si klienty udržela nebo získala seniory od konkurence. Můžete tak nyní získat například časově ohraničené bonusové úročení naspořených prostředků. Nebo vám penzijní společnost bude vyplácet ekvivalent státních příspěvků. Atraktivita nabídek se pro různé klienty liší. Platí, že čím více peněz má klient naspořeno, tím větší bude snaha penzijní společnosti si ho udržet nebo nově získat. Každopádně pro ty, kteří si chtějí z jakéhokoliv důvodu spoření na penzi ponechat, se naskytla příležitost v nynějším období využít některou z akčních nabídek a zrušení státních příspěvků si nechat kompenzovat. Pokud již splňujete podmínky pro výplatu naspořených prostředků, můžete zvolit několik variant výplaty; jejich podmínky se liší. Při jednorázovém vyrovnání získáte z penzijka všechny naspořené prostředky včetně státních příspěvků, zaplatíte ale 15% daň z výnosů a příspěvků zaměstnavatele. Alternativou je zvolit si výplatu pravidelné penze, kdy po stanovenou dobu bude penzijní společnost vyplácet každý měsíc část z naspořených peněz. Když budete mít rentu nastavenou alespoň na tři roky, nebudete muset danit příspěvky zaměstnavatele. Při minimálně desetileté rentě pak zdanění uniknou i vaše investiční výnosy. Možné je také kombinovat jednorázové vyrovnání pro část prostředků a postupnou výplatu pro zbytek. Daňová povinnost se pak vztahuje zvlášť na jednorázově vyplacenou část a na rentu. Při odeslání žádosti o výplatu od začátku letošního roku už není možné pokračovat ve spoření na stávající smlouvě a ta musí být ukončena. V případě vyplácení renty některé penzijní společnosti převedou prostředky automaticky do konzervativní strategie či fondu, kde jsou nejnižší výkyvy. Jiné společnosti pak dají klientovi vybrat, s jakou strategií chce naspořené peníze po dobu vyplácení renty zhodnocovat. Pro ty, kteří chtějí minimálně část naspořených peněz dál zhodnocovat mimo spořicí účty nebo termínované vklady – kde letos sazby povážlivě klesají – nabízí vhodné možnosti investiční svět. Důchodci se musí více zamýšlet jak nad délkou investičního horizontu, tak nad možným kolísáním hodnoty investice v čase. Dá se doporučit, aby volili spíš konzervativní řešení, například podílové fondy zaměřené na státní dluhopisy nebo dluhopisy velkých zavedených společností. Ty by při doporučené době investice alespoň tři roky měly přinést zhodnocení několik jednotek procent nad inflací. Menší část prostředků pak může být vložena také do nemovitostních fondů, fondů peněžního trhu nebo fondů zaměřených na dividendové akcie. Tato čistě investiční řešení nabízí i v relativně krátkém časovém horizontu potenciál stabilního výnosu a ochranu peněz před inflací. Výhodou investic navíc je, že při prodeji po uplynutí tzv. časového testu tří let není nutné danit výnosy. Hlavní motivací důchodců by mělo být ochránit své úspory před inflací a získat přiměřený výnos. Určitě by se měli vyhnout čistě akciovým či jiným mimořádně dynamickým investicím, které kvůli možnosti značného kolísání vyžadují delší časový horizont, často i deset a více let. Ty jsou naopak vhodné pro ty, kteří se spořením na penzi teprve začínají a chtějí potenciál investičního světa využít na maximum.",
        "category": "Finance",
        "photos": 4,
        "date": "2024-09-10T00:00:00+02:00",
        "comments": 25
    },
    {
        "title": "Psycholog radí, co dělat, abyste na druhé působili přesvědčivěji",
        "content": "Pokud se snažíte přesvědčit partnera, že byste příští dovolenou měli strávit někde jinde než u moře, nebo přimět teenagera, na kterém vám záleží, aby věnoval více času knihám, než svému mobilu, přicházíte na podporu svého názoru většinou s určitými důvody. Jde o argumenty, které považujete za pádné, jimž věříte a o kterých jste přesvědčeni, že zapůsobí i na druhou stranu. Tento postup je ale mnohdy přesně tím, proč vaše úsilí přesvědčit druhé selhává. Argumenty, které uvádíte, vycházejí totiž z vašeho pohledu, a na druhou stranu nijak působit nemusí. Pokud chcete někoho přesvědčit, musíte pochopit, proč váš názor druhá strana odmítá. Platí to především tehdy, jestliže protistrana o důvodech svého odmítání nemluví nebo mluvit nechce, nebo si je možná ani plně neuvědomuje. To, že se při přesvědčování druhých soustředíme na důvody, které podle našeho názoru naše stanovisko podporují, se zdá být samozřejmé. Odpovídá to naší intuici. Problémem je, že ignoruje důvody, proč druhá strana na náš názor přistoupit nechce. Ty totiž mohou být zcela odlišné. Výsledkem je že „pláčeme na nesprávném hrobě“, a naše přesvědčování se tak stává dialogem, ve kterém každá strana hovoří o něčem jiném. My zdůrazňujeme důvody proč „ano“, druhá strana se však řídí důvody zcela odlišnými, a ty říkají „ne“. Její důvody jsou však pro ni silnější, a především osobnější, a ve střetu s našimi důvody vítězí. Když chceme být při prosazování svých názorů či návrhů přesvědčivější, je třeba se do rozhodování protistrany vžít. Tedy neopakovat své důvody, které na druhého nepůsobí, ale musíme se soustředit na důvody, proč tyto názory odmítá. Jinak většinou protistranu nepřesvědčíme. Dokládají to výzkumy přesvědčování. Ukazují, že způsob, kterým při přesvědčování komunikujeme, může být jednostranný, nebo dvoustranný. Jednostranná podoba přesvědčování předkládá argumenty ve prospěch určitého názoru nebo tvrzení, dvoustranná reaguje i na argumenty, které z pohledu druhé strany hovoří proti němu. Tyto výzkumy jednoznačně ukázaly, že účinnější podoba přesvědčování je dvoustranná. Tedy ta, která si všímá důvodů, proč druhá strana náš názor odmítá. Prakticky to znamená, že když chceme druhé přesvědčit, musíme se zaměřit na to, co je pro druhou stranu důvodem, že s námi nesouhlasí. Pro ilustraci jednoduchý příklad. Předpokládejme, že jsme si šli zaběhat do parku, kde narazíme na prodejce nápojů, který se nás snaží přesvědčit, abychom si u něj nějaký nápoj koupili. Svou nabídku provází slovy typu „Všechny nápoje jsou studené, perlivé a osvěžující“, „uhasí žízeň a dodají vám energii“, nebo dokonce „Když si koupíte několik nápojů, dám vám slevu.“ Z pohledu prodejce jsou tyto argumenty přesvědčivé. Z našeho pohledu však přesvědčivé být nemusí. Důvodem, proč jeho nabídku odmítneme, nemusí být totiž to, že si myslíme, že jeho nápoje studené a osvěžující nejsou, ale například to, že se uprostřed běhu nechceme zastavovat, že při běhání perlivé nápoje nepijeme, nebo že s sebou nemáme peněženku. Důvodem, proč je prodejce nepřesvědčivý, tak je, že jeho argumenty pro nás nejsou relevantní. Pokud při běhu nepijeme nic šumivého, je nám jedno, že nabízené perlivé nápoje jsou osvěžující. Když se nechceme při běhu zastavovat, není pro nás možnost uhasit žízeň rozhodující, a pokud nemáme s sebou peníze, je nám úplně jedno, že prodejce nabízí slevu. Problémem prodejce je, že zdůrazňuje, proč bychom si nápoje koupit měli (jsou chladné, osvěžující, nabízí je se slevou), a vychází z toho, proč je to pro nás z jeho pohledu výhodné. Naše argumenty mluví naopak o tom, že se nechceme zastavovat a pít šumivé nápoje a nemáme peníze, tedy o tom, proč pro nás jeho nabídka vhodná není. Z uvedeného příkladu plyne jednoduchá skutečnost, a sice to, že rozhodujícím předpokladem přesvědčivosti je znát kritéria, kterými se druhá strana při svém rozhodování řídí, především pak tak, která ji vedou k tomu, že naše názory či nabídky odmítá. Pokud by prodejce v našem příkladu chtěl být přesvědčivější, musel by svou argumentaci zaměřit jinak. Namísto toho, aby zdůrazňoval, proč bychom si nápoj koupit měli, by se měl soustředit na to, proč si ho koupit nechceme. Předpokladem by však bylo, že by znal, nebo pochopil důvody, proč jeho nabídku odmítáme. Pokud by tomu tak bylo, mohl by zájem o koupi podpořit například slovy: „Vím, že s sebou nemáte peněženku, ale můžete mi zaplatit zítra. Vím, že tady běháte každý den“ nebo „Můžete mi zaplatit i telefonem nebo běžeckými hodinkami.“ Stejný způsob přesvědčování lze přitom uplatnit i v situacích daleko složitějších, například v obtížných osobních rozhovorech nebo obchodních jednáních. Pro prodejce či obchodníky vyškolené tak, že předpokladem úspěšného prodeje je prezentovat nabízený produkt v tom nejlepším světle, může být tento přístup zpočátku trochu tvrdý oříšek. Jeho výhodou však je, že funguje. Jak zjistit, proč druhá strana náš názor nebo nabídku odmítá? Nejjednodušší je se na to přímo či nepřímo zeptat. To ale vždy nelze: v příkladu, který jsme uvedli, by bylo asi divné ptát se kolemjdoucích, proč si naši limonádu nekupují. Pomoci však může myšlenková empatie, tedy schopnost se do druhé strany vžít. Tuto schopnost lze navíc v případě potřeby trénovat. Začít můžeme tím, že si v situacích, ve kterých o mnoho nejde, snažíme udělat vlastní názor, co si druhá strana myslí. A pak si to ověříme tím, že se jí na její úvahy zeptáme. Někdy pomůže, když si důvody, které druhou stranu k určitému rozhodnutí vedly, zachytíme i písemně. Svou empatii posílíme i tím, že se snažíme pochopit potřeby či priority, kterými se druhá strana ve svém rozhodování řídí, a připustíme, že se od těch našich mohou lišit. Pokud je rozpoznáme, můžeme pochopit, proč uvažuje z trochu jiného úhlu pohledu, a svou argumentaci při přesvědčování díky tomu změníme. Užitečnou metodou je i postup, při kterém si představíme, že k určité nabídce nebo jednání s druhou stranou již došlo, a tato strana náš návrh odmítla. Poté se zamyslíme nad tím, co jí k tomu mohlo vést. Když se do druhé strany vcítit nedokážeme, můžeme o pomoc požádat kolegu nebo někoho blízkého. Jeho pomoc může spočívat v tom, že se zamyslí nad tím, na jaké důvody odmítnutí druhé strany jsme sami nepřišli. Pokud ani toto nepomůžeme, lze do hledání důvodů protistrany zapojit i umělou inteligenci, například na otevřených stránkách ChatGPT. Stačí, když ji požádáme, aby se chovala jako člověk, kterého chceme přesvědčit, a zeptáme se jí, proč na naši nabídku říká ne. Důvody, jež druhou stranu k jejímu odmítnutí vedou, nemusí vždy spočívat ani v tom, že by neodpovídala jejím potřebám. Příčinou mohou být obavy, které přijetí našich návrhů u ní vyvolávají a o kterých nechce otevřeně hovořit. I tyto obavy je ale třeba rozpoznat. Pokud je nerozptýlíme, pak druhou stranu nepřesvědčíme. Příkladem je situace, kdy se námi nabízený produkt nebo řešení obchodnímu partnerovi líbí, a osobně je přesvědčen, že pro jeho firmu je tím nejlepším řešením. Obává se však, že svým nadřízených nebude schopen zdůvodnit jeho cenu, přestože se mu ji podařilo trochu snížit. Předkládání dalších důvodů hovořících o přednostech produktu nemá v tomto případě smysl. Přesvědčit protistranu o koupi můžeme tím, že mu pomůžeme připravit argumenty, které mu při odůvodnění ceny pomohou. Podtrženo a sečteno: Pro přesvědčování druhých je třeba pochopit důvody, proč naše argumenty odmítají. A zároveň i to, že důvody, na jejichž základě se rozhodují, mohou být odlišné od těch, které se jako důležité jeví nám. Pokud se do druhé strany vžijeme, její důvody pochopíme a reagujeme na ně, je velmi pravděpodobné, že na naše stanovisko přistoupí.",
        "category": "Finance",
        "photos": 4,
        "date": "2024-09-09T00:00:00+02:00",
        "comments": 2
    },
    {
        "title": "KVÍZ: Už jste někdy telefonovali s robotem? Co o voicebotech víte?",
        "content": "Voiceboti, známí také jako hlasoví asistenti, jsou počítačové programy navržené k interakci s uživateli prostřednictvím hlasových příkazů. Využívají při tom nejmodernější technologie v oblasti umělé inteligence, což jim umožňuje pochopit a adekvátně reagovat na lidský hlas. Pryč jsou časy, kdy boti chápali jen jednoduché otázky a uměli odpovídat jen „Ano“ nebo „Ne“. Využití pokročilých hlasových systémů je široké a sahá od osobních chytrých zařízení, přes automobily, až po integrované systémy v domácnosti. Ve světě podnikání hrají klíčovou roli při poskytování zákaznické podpory. V rámci ní dokážou automatizovat odpovědi na běžné dotazy a nabídnout pomoc zákazníkům v jakoukoliv denní dobu, čímž značně přispívají k celkové zákaznické zkušenosti a efektivitě podpory. Například zákaznické linky jsou schopny takto automatizovat až 75 % požadavků zákazníků. Hlas bota nerozlišíte od hlasu člověka. „Zpočátku jim však na linkách lidé nedůvěřovali. Zněli velmi roboticky, takže si nemysleli, že by jim mohli skutečně pomoci. I když se snadno zacyklili, když volající neodpověděl správně, už tehdy urychlovali vyřízení dotazu,“ říká Martin Čermák, spoluzakladatel společnosti Vocalls, která se zaměřuje právě na vývoj konverzační umělé inteligence. Dnes už nejsou voiceboti spoutání scénářem a dokážou si s vámi dokonce i povídat. „Dokáže říci vtip, něco o sobě, nebo zdvořile požádat uživatele, aby se vyvaroval nevhodným výrazům. Lidé totiž často testují, co všechno bot vydrží,“ dodává Čermák. Zajímavé je, že podle dat společnosti lidé nemají preferenci v tom, zda raději hovoří s mužským či ženským hlasem.",
        "category": "Finance",
        "photos": 0,
        "date": "2024-09-08T00:00:00+02:00",
        "comments": 7
    },
    {
        "title": "České sklo funguje i jako investice. Ruční výroba a tradice slaví úspěchy ve světě",
        "content": "„Na huti, v srdci sklárny, panují průměrné teploty kolem 30 stupňů. V extrémních letních vedrech může být u pecí i kolem čtyřicítky. V takto náročných podmínkách mohou zaměstnanci na základě domluvy odejít na placené volno. „Když se zeptáte sklářů, kam pojednou v létě na dovolenou, odpoví, že do tepla to nebude,“ říká Barbora Vondalová, která nás provází výrobou. Kolem pece se točí čtyři party sklářů, jejich pohyby jsou ladné a tak nějak samozřejmé. V rukou protáčejí sklářské píšťaly, na kterých dech zkušených mistrů vytváří základ pro nádherné sklenice, džbány, vázy, mísy a jiné umělecké artefakty. „Mezi skláři je daná hierarchie. Nejzkušenější mistr celé dění dozoruje a má na starosti finální výrobek. Takových lidí máme dnes v Moseru asi osm,“ podotýká Vondalová a dodává, že jsou to pracovníci, kteří jsou svou zručností výjimeční a mnohdy nezastupitelní. S některými jsou spojeny ikonické produkty, které nedokáže vyrobit nikdo jiný. Příkladem je sklář Zdeněk Drobný. V Moseru pracoval 51 let, do důchodu odešel před dvěma roky. Na začátku června obdržel za „svou“ vázu Hruška prestižní francouzský Řád umění a literatury. Nikdo jiný už Hrušku vyrobit nedokáže… Aktuálně je v Moseru v provozu jedna hlavní pec, která jede sedm dní v týdnu. V tomto režimu tu pracují od pandemie a zůstali u něj i kvůli cenám plynu souvisejícím s válkou na Ukrajině. Plyn jako palivo je v tomto směru nenahraditelný, vyměnit ho za jiný zdroj zkrátka nelze. Úspory se tak hledají jinak. Od začátku roku jsou na střeše sklárny solární panely, které spoří až 60 procent energie – pokryjí plně spotřebu administrativních a výrobních středisek. Protože v první části dne má sklovina v peci nejvyšší teplotu a je tak nejtvárnější, vyrábí se na začátku směny menší kusy, s postupem času hmota houstne a je tak vhodná pro výrobu masivnějších artefaktů. „Práce na huti je náročná i fyzicky. Skláři na píšťale zdvihají váhu i několika kilogramů, posléze na té obrovské mase skla pracují brusiči a rytci, a to i hodiny v kuse. Proto je výroba doménou spíše mužů. Ženy tu také pracují, odnášejí sklo do chladicích pecí. To je ale také fyzicky namáhavé, musí se s píšťalou neustále točit, aby sklo chladlo. A ženy máme i na brusírně, do rukou jim nicméně přijdou jen lehčí kusy,“ podotýká Vondalová. Dodává, že kvůli náporu na tělo zajišťuje sklárna svým lidem preventivní rehabilitační péči. Z hutě putují vychladlé skleněné objekty na brusírnu, kde z nich zkušení brusiči obrušují přebytečnou hmotu. I tato fáze zpracování skla vyžaduje preciznost, stačí jeden špatný pohyb u kotouče a nepovedený výrobek se střepí – tedy likviduje. Práce brusičů je o to těžší, že bezolovnatý křišťál, který je doménou sklárny, je velmi tvrdý. Pečlivý brus na něm ale i díky tomu dokáže roztančit světlo do fascinující podívané. Pro Moser je ovšem signifikantní rytina, zdejší nejvyšší disciplína. Vždyť sám zakladatel značky byl rytec. Dokladem, jak unikátní je karlovarské umění tohoto druhu, je již zmiňované prestižní francouzské ocenění. Před Zdeňkem Drobným jím byl v roce 2020 dekorován také Tomáš Lesser, právě mistr rytec. Ve sklárně působí od roku 1993. Jak dlouho trvá rytci cesta na vrchol? „U jednoho je to 5, u jiného 10 i 20 let, někomu nestačí celý život,“ směje se rytíř Řádu umění a literatury. Fantastické obrazy, které malují na sklo rytečtí mistři, jsou vskutku magické. Biblické výjevy, scenerie z uměleckých děl, květinové či zvířecí motivy i abstrakce – do skla se dá vyrýt, a také se ryje, cokoli i na přání. „Co se změnilo za těch skoro 170 let? Místo měděných kotoučů máme diamantové, ty nepotřebují brusivo, jedou nasucho, a náš stroj nepohání voda, ale elektromotor. Jinak je to stejné,“ říká Roman Chalupka, další rytecký mistr, jeden ze služebně nejstarších. Od chvíle, kdy tu nastoupil do učení, brzy uplyne 40 let. Jak je možné vydržet tak dlouho na jedné židli? „Musí vás to bavit,“ odtuší zasloužilý rytec a pod jeho rukama se na purpurově zbarvené křišťálové váze rýsuje výjev z podmořského světa… Svůj um jezdí ukazovat po světě, obdivují ho zejména Asiaté. Při prezentaci v Japonsku dokonce zvedl starou dámu z invalidního vozíku. „Její dcera říkala, že nevstala tři roky, ale byla tak fascinovaná drakem, kterého jsem ryl na vázu, že se asi zapomněla,“ vzpomíná s úsměvem Roman Chalupka. Rok založení: 1857, tehdy si v Karlových Varech otvírá dílnu rytec skla Ludwig Moser (1833–1916); v průběhu let se stává dvorním dodavatelem rakouského císaře, perského šáha i anglického krále, sklízí úspěchy na mezinárodních výstavách. V činnosti pokračují jeho potomci. V roce 1939 je sklárna zestátněna Německem, v roce 1948 pro změnu československými komunisty. Zdejší výrobky mají ve světě nadále velký ohlas, bodují na výstavách v Miláně, v Bruselu, Corningu, Sao Paulu či Moskvě. V roce 1989 je sklárna privatizována. Firma má dvě prodejny v Praze – ta v ulici Na Příkopě je nejstarší pražskou kamennou prodejnou vůbec. Třetí showroom byl otevřen před čtyřmi lety v Dubaji. Co firmu proslavilo: Výroba z bezolovnatého křišťálu. Ten je ekologičtější i šetrnější ke zdraví sklářů – neobsahuje změkčující přísadu olova. Výrobky Moser jsou proslulé i uměleckými rytinami, dokonalou prací brusičů či zdobením 24karátovým zlatem. Kolik zaměstnanců zde pracuje: 234, služebně nejstarší zde působí i 40 let. Křišťálová kola karlovarské sklárny se už zase roztáčejí na větší obrátky, Moser má za sebou opravdu těžké časy. „Přišel jsem do funkce na konci roku 2019. Lepší období nenajdete snad 150 let zpátky. Covid zavřel kamenné prodejny, nepřijížděli turisté, necestováním byl zasažen i export. Následná energetická krize zvýšila náklady na výrobu o 20 až 80 procent,“ vzpomíná Pavel Mencl, generální ředitel Moseru. Sklárna musela reagovat – provoz se stáhl na jednu pec, 30 procent lidí bylo propuštěno, hledali se levnější dodavatelé materiálů. Propad ale zároveň nastartoval kroky vpřed. „Během pandemie jsme mimo jiné spustili e-shop. Online prodej našeho skla jsme si do té doby nedokázali představit, dnes se touto cestou uskuteční až pětina obchodů,“ chválí si šéf sklárny. Nejdůležitějšími trhy pro Moser jsou prý Tchaj-wan, Spojené státy a Velká Británie a nikoli bezvýznamný je i trh tuzemský. Na něm končí bezmála 20 procent produkce. Kolem samotné výroby skla se v Moseru pohybuje přibližně šest desítek lidí. „Počítali jsme, kolika rukama projde jedna sklenice Splendid, což je ikonická řada vyráběná od roku 1911 – pila z ní i královna Alžběta. Je zdobená brusem i zlatem. A došli jsme k počtu šestatřiceti párů rukou – při foukání, broušení různými technikami, nanášení oroplastiky, zlata, leštění, kontrole kvality...“ vypočítává Vondalová. To všechno se přirozeně odráží na ceně. I proto vyjde sklenice Splendid na přibližně 10 tisíc korun. Každý kus, který v Moseru vznikne, je zároveň uměleckým dílem. Mnohdy tak funguje i jako investice. „Výroba našeho skla je ekonomicky náročná. Neumíme vyrobit levné věci, protože je děláme ručně. Je to DNA značky, které nehodláme opustit,“ vysvětluje Mencl, proč sklárna odmítá jakoukoli automatizaci byť jen části výroby. Značka má podle něj před sebou mnoho výzev. Tou zásadní je propojení minulosti se současností. „Moser má dlouhou historii, ale musíme hledat jeho novou tvář, získat nové zákazníky, kteří mají jiné očekávání. Bavíme se o generačních problémech. Klient tradičního Moseru je ve věku mezi 50 a 70 lety, ale dnes jsou tu generace, které preferují digitální prezentaci, některé věci nechtějí ani vlastnit. Interiér vypadá jinak než před 167 lety, mění se vnímání luxusu i zvyky lidí – výjimečně někoho pozvete domů na sváteční oběd,“ vypočítává šéf karlovarské sklárny Pavel Mencl.",
        "category": "Finance",
        "photos": 7,
        "date": "2024-09-07T00:00:00+02:00",
        "comments": 4
    },
    {
        "title": "Hypotéky zůstávají drahé. Naplňují se pesimistické předpovědi",
        "content": "Předpovědi, že by se na konci letošního roku mohly úrokové sazby hypoték pohybovat okolo čtyř procent se začínají jevit jako čirá utopie. „S blížícím se koncem letošního roku se naplňuje pesimistická předpověď, že na konci roku se budou sazby hypoték pohybovat přes čtyři procenta. A bohužel je čím dále pravděpodobnější, že se budeme spíše blížit k hodnotě pěti procent. Na druhou stranu, všechno zlé je k něčemu dobré, a vyšší sazby hypoték mohou mít pozitivní vliv na vývoj cen nemovitostí. Pokud by totiž sazby klesaly rychleji, zvýšil by se zájem o nové hypotéky a tím se zvýšila i cena nemovitostí. Takto lze očekávat spíše stagnaci cen nemovitostí na českém trhu nebo jen velmi pozvolný růst,“ říká Jiří Sýkora, hypoteční analytik společnosti Swiss Life Select. „Přestože billboardy u cesty leckde slibují hypotéky již od 3,99 %, praxe je jiná. Podle nejaktuálnějších údajů se průměrná úroková sazba stále pohybuje lehce nad pěti procenty. A musím přiznat, že i v mých očekáváních vývoje do konce roku převládl již spíše pesimismus. Jak tak pozoruji trh, už si dnes myslím, že do konce roku se v oblasti úrokových sazeb nic moc nezmění,“ dodává David Eim, místopředseda představenstva Gepard Finance. „Očekávám, že k poklesu úrokových sazeb u hypoték se můžeme dostat po letních měsících. Sehraje v tom roli i začátek účinnosti nové výše poplatku za předčasné splacení hypotéky mimo fixaci. Předpokládám ale, že se na konci roku nedostaneme u úrokových sazeb v průměru pod 4,5 procenta,“ poznamenává Jan Brejl, obchodní ředitel skupiny Partners. Zdravá úroková sazba, která je optimální pro klienty i banky, se přitom podle něj pohybuje v rozpětí 3 až 4 procenta. Měsíční splátka hypotečního úvěru na 3,5 milionu korun sjednaného do 80 procent odhadní ceny nemovitosti při splatnosti na 25 let mírně klesá. V září při průměrné sazbě 5,38 % činila 21 248 korun. Od začátku letošního roku tak klesla o 1 341 korun. Splácet vlastní bydlení je přesto pro rodinný rozpočet značná finanční zátěž. Sazby hypotečních úvěrů se drží nadále nad úrovní pěti procent. Nejlevnější nabídkové úrokové sazby jsou aktuálně u fixací na tři roky, a to 5,09 % u LTV do 80 % a 5,36 %. Důvodem, proč sazby nezlevňují, je podle Jiřího Sýkory skutečnost, že ze strany zákonodárců nebyl vyslyšen požadavek bank na vyšší sankce za předčasné splacení hypotéky mimo fixaci. „Proto jsou všechny sazby navýšené o přirážku, která má bankám zajistit polštář kompenzující právě ony účelně vynaložené náklady. Bohužel se tak děje u všech klientů, tedy i u těch, kteří nikdy k předčasnému doplacení úvěru nepřikročí. A proto sazby hypoték neklesají tak rychle, jak by mohly,“ přibližuje Jiří Sýkora Nicméně o hypotéky se zvedá zájem. „Již několik měsíců zažíváme obrovský návrat zájmu klientů. „Dva roky půstu, zdá se, definitivně skončily. Poptávka klientů po financování vlastního bydlení, která po tyto dva roky byla velice výrazně utlumená,se vrátila v plné síle. A fakt, že úrokové sazby hypotečních úvěrů se již několik měsíců prakticky vůbec nepohnuly, tomu nikterak nebrání,“ komentuje aktuální situaci na hypotečním trhu David Eim. Aktuální průzkum finančně poradenské skupiny Partner, který proběhl letos v srpnu napříč Českem přitom ukázal, že se za posledních pět let dramaticky změnil náhled Čechů na to, zda bydlet ve vlastním nebo v nájmu. „Pokud ještě v roce 2019 uváděly tři čtvrtiny Čechů, že je rozhodně výhodnější bydlet ve svém, pak je po pěti letech takto jednoznačně rozhodnuto pouze 43 % lidí,“ přibližuje aktuální zjištění Ondřej Hatlapatka, finanční poradce skupiny Partner. Sonda zároveň ukázala, že by si rádo vzalo hypotéku do dvou let téměř 1,2 milionů Čechů.",
        "category": "Finance",
        "photos": 3,
        "date": "2024-09-06T00:00:00+02:00",
        "comments": 161
    },
    {
        "title": "Dává stavební spoření stále smysl? Záleží na cíli střadatele",
        "content": "Stavební spořitelny v čase své služby a produkty vylepšily, provedly četná zjednodušení a digitalizace procesů. Došlo také k propojení s dalšími produkty jejich mateřských bank a rozšíření jejich služeb. Hlavní náplní však i nadále zůstává pomoct klientům splnit sny o bydlení. Určité změny a posun tu ale přece jen jsou. Základní produktem je pořád stavební spoření, i když jeho podpora od státu v čase neustále klesá. V devadesátých letech, kdy tento produkt začínal, byla státní podpora až 4 500 korun ročně. Pro představu, například v roce 1995 byla průměrná mzda jen lehce přes 8 tisíc korun měsíčně, takže šlo o skutečně štědrý příspěvek. Od roku 2011 ale státní podpora „stavebka“ klesla na maximálně 2 tisíce korun za rok (tj. 10 procent z uspořené částky, max. však z vkladu 20 000 korun za rok). A od začátku letošního roku se ještě dále snížila, a to na maximálně tisíc korun, tedy na 5 procent z uspořené částky, max. stále z vkladu 20 000 korun za rok. Tato strategie zřejmě část střadatelů od sjednávání nových smluv odrazuje, stále jich je přesto relativně dost. Podle údajů ministerstva financí bylo během roku 2023 uzavřeno zhruba 378 tisíc nových smluv o stavebním spoření, což představuje v porovnání s rokem 2022 pokles o 22,3 procenta (o 109 tisíc smluv méně). Celkový počet smluv ve fázi spoření pak ke konci roku 2023 činil více než 2,9 milionu smluv, což představuje pokles o 7,2 procenta (resp. o 228 tisíc smluv méně) oproti konci roku 2022. Jak se promítne snížení státní podpory do čísel za letošní rok, se teprve uvidí. Stavební spořitelny se různými marketingovými akcemi a bonusy snaží pokles příspěvku státu na tisíc korun „vybalancovat“. „Aktuálně klientům nabízíme smlouvu zdarma s úrokem 5 procent ročně, který garantujeme do konce roku 2025. Po uplynutí této lhůty mají klienti nárok na až 2,5 procenta, která jsou platná minimálně po dobu šesti let trvání smlouvy,“ říká Martina Kotasová z Raiffeisen stavební spořitelny (RSTS). Druhý tarif nabízený RSTS garantuje úrok 2 procenta na dobu šesti let a k tomu finanční prémii ve výši 4 tisíce korun, která může pokrýt právě snížení státní podpory. „Při měsíční úložce 1 700 korun se klient za dobu šesti let může dostat na zhruba 140 tisíc korun, což představuje výnos 17 600 korun,“ doplňuje Kotasová. Stavební spořitelna České spořitelny (Buřinka) se rovněž snaží propad státní podpory svým klientům dorovnat. Garantovaná úroková sazba na šest let je 2 procenta, k tomu přičtěte až tisíc korun od státu a ještě bonus od Buřinky. Při sjednání smlouvy na dálku získá klient v letech 2024–29 šestkrát tisíc korun, při jednání smlouvy u poradce pak pětkrát tisíc korun v letech 2024–28. „V tomto optimálním způsobu spoření lze za šest let naspořit 137 415 korun,“ doplňuje Stanislav Oliva ze Stavební spořitelny České spořitelny. Upřesňuje, že příklad je počítán s šesti vklady ve výši 20 tisíc korun vloženými na konci roku při spoření šest let od 1. 1. 2024 do 2. 1. 2030. To představuje zhodnocení až 5,3 procenta. Vedle toho je možné u Buřinky získat ještě bonus za velký vklad, přesněji 2 500 korun při vkladu 75 tisíc korun a více do pěti měsíců od sjednání nové smlouvy. „Zajímavou nabídku máme i pros stávající klienty, kteří by chtěli využít novou smlouvu se zdvojnásobením státní podpory, ale už mají dříve uzavřenou smlouvu,“ říká Oliva. „Pokud si založí novou smlouvu a vloží na ni 2500 korun do pěti měsíců od jejího sjednání, promineme jim poplatek za vedení účtu na původní smlouvě až do dovršení vázací doby.“ Podobně ke stavebnímu spoření přistupuje také MONETA stavební spořitelna. „Spořicí tarif má úrokovou sazbu z vkladů ve výši 1 procenta ročně a sazbu úvěru ze stavebního spoření ve výši 4 procenta ročně,“ říká Petr Toman, místopředseda představenstva MONETA Stavební spořitelny. „Nyní ale klienti mohou využít akci zdvojnásobení státní podpory, která jim navýší připsanou státní podporu za prvních šest let spoření. Pokud tedy získají maximální výši tisíc korun, dostanou od nás dalších tisíc korun, celkem tedy až 6 tisíc korun navíc.“ Průměrné roční zhodnocení u MONETA Stavební spořitelny tedy dosahuje až 3,86 procenta a celkově za šest let při měsíční úložce ve výši 1 700 korun klient naspoří 136 800 Kč. Více jsou zvýhodněné smlouvy pro děti do 18 let. U těch lze získat další bonus ve výši tisíc korun za sjednání smlouvy s cílovou částkou minimálně 200 tisíc korun a vkladem ve výši 1 procenta z cílové částky do čtyř měsíců od uzavření smlouvy. ČSOB Stavební spořitelna nabízí aktuálně u spoření úrokovou sazbu 2,5 procenta (1,5 procenta základní úroková sazba + 1 procento při plnění podmínky pravidelného spoření). „Nad rámec standardního úročení může klient aktuálně získat prémii až 5 520 korun,“ doplňuje Monika Hořínková, mluvčí skupiny ČSOB pro oblast bydlení a úvěrů. Tato stavební spořitelna totiž nabízí tisíc korun za uzavření smlouvy, 2 tisíce korun za vklad minimálně 50 tisíc korun a 2 520 korun za aktivní běžný účet u banky ČSOB. Dosáhnout tak lze na zhodnocení až 4,5 procenta. Modrá pyramida, která je součástí skupiny KB, aktuálně nabízí garantovanou úrokovou sazbu 2,5 procenta ročně (složenou ze základního a bonusového úroku) na šest let. Při sjednání stavebního spoření s běžným účtem KB je to až 3 procenta ročně. Cestou přímého dorovnání nižší státní podpory se zde nevydali, sází spíše na různé marketingové akce, s nimiž lze dosáhnout zhodnocení až 4,5 procenta ročně. Smlouvu o stavebním spoření je dnes možné sjednat nejen u finančních poradců či na pobočkách stavebních spořitelen, ale také plně online. Její sjednání je ve většině případů zdarma. MONETA stavební spořitelna pak rozlišuje podle způsobu uzavření smlouvy. „Sjednání stavebního spoření online je zdarma, na pobočce banky je zdarma při sjednání cílové částky minimálně 200 tisíc a vkladu ve výši 1 procenta z cílové částky do čtyř měsíců od data uzavření smlouvy,“ říká Toman. U všech stavebních spořitelen je pak potřeba počítat s ročním poplatkem za vedení účtu stavebního spoření. U Modré pyramidy činí 300 korun, u MONETA Stavební spořitelny 324 korun, u Buřinky 325 korun, u ČSOB Stavební spořitelny 360 korun, u RSTS 396 korun. Na otázku, zda za současných podmínek mít či nemít stavební spoření, není jednoznačná odpověď. Tedy přesněji, bude záležet na tom, co od něj očekáváte. Kladně lze určitě stavební spoření vnímat coby součást konceptu finančního zdraví či chcete-li finanční gramotnosti. „Učí lidi si spořit a odkládat si peníze na později. Připravit se na budoucnost, na dobu, kdy bude potřeba zlepšit si bydlení. Funguje jako takový soukromý fond oprav,“ uvedl Oliva. Z určitého úhlu pohledu může být plusem úroková sazba garantovaná na šest let dopředu, kdy člověk zkrátka ví, na čem je. To je rozdíl například proti spořicím účtům, kde v současné době úroky rychle klesají. Na druhé straně jsou však na spořicím účtu peníze kdykoliv rychle dostupné, zatímco na stavební spoření jsou vázané na šest let. Při předčasném vypovězení byste totiž přišly o velkou část výnosu. Likvidita „stavebka“ je tedy nízká. „Navíc vám stát může kdykoliv změnit podmínky v průběhu hry, což představuje určité riziko. A snížení státní podpory se děje opakovaně,“ upozorňuje Lukáš Urbánek, finanční poradce Partners. I když podle názvu produktu by se dalo očekávat, že jde především o spoření, je to přece jenom jinak. „V dnešní době už to není úplně pravda,“ potvrzuje Kotasová. Finanční poradce Lukáš Urbánek má ještě přísnější metr, čistě za účelem spoření tento produkt jako smysluplný nevidí. „Jiná situace ale může nastat u úvěrů, například na rekonstrukci bytu,“ doplňuje Urbánek. Právě v těch je dnes „gró“ činnosti stavebních spořitelen, což ostatně dokládají i statistiky. Podle údajů ministerstva financí bylo k 31. prosinci 2023 evidováno celkem 462 tisíc úvěrů, ze stavebního spoření i tzv. překlenovacích (ty stavební spořitelny poskytují na omezenou dobu, obvykle do doby, než splníte podmínky pro „řádný“ úvěr ze stavebního spoření; po tuto dobu platíte pouze úroky z úvěru a zároveň spoříte na související smlouvu o stavebním spoření). Celkový objem úvěrů k témuž datu dosáhl hodnoty 348,1 miliardy korun, což je o 6,1 miliardy korun více než ke konci roku 2022 (o 1,8 procenta více). V posledních letech přitom klesá poměr objemu překlenovacích úvěrů k řádným úvěrům ze stavebního spoření, když v roce 2018 byl tento poměr cca 6:1, v roce 2024 už jen 2:1. Výhodou úvěrů ze stavebního spoření je dlouhá doba splatnosti i fakt, že bez zajištění stavební spořitelny umí půjčit milion až 2,5 milionu korun. Úrokovou sazbu budete znát dopředu. „Novinkou je pak spolupráce stavebních spořitelen se státem, zejména se Státním fondem životního prostřední v oblasti dotačního poradenství a také při poskytování zvýhodněných úvěrů k dotačnímu programu Oprav dům po babičce,“ doplňuje Šárka Nevoralová z Modré Pyramidy. Sektor stavebních spořitelen je také specifický širokým rozsahem distribuční sítě a silnou angažovaností mimo velká města. „Tím poskytuje významnou přidanou hodnotu práce v rámci podpory energetické transformace na malých městech a vesnicích,“ uzavírá Hořínková.",
        "category": "Finance",
        "photos": 4,
        "date": "2024-09-06T00:00:00+02:00",
        "comments": 3
    },
    {
        "title": "Finanční páku drobným investorům nabízejí už i podílové fondy",
        "content": "U finanční páky platí to co u každého úvěru. Totiž že je dobrý sluha, ale špatný pán. Populární obchodování kontraktů pro vyrovnání rozdílu, takzvaných rozdílových smluv (CFD), kdy aktivní obchodníci na trzích nic nenakupují, ale spekulují na pokles nebo růst daných investičních aktiv, je na využití finanční páky založeno. A páka funguje neomylně. Při úspěšném obchodu násobí zisk obchodníka, při neúspěšném obchodu násobí jeho ztrátu. „Předpoklad tradingu je až směšně jednoduchý. Levně nakoupím, draze prodám a tento proces budu opakovat, dokud nepřijdu k pohádkovému bohatství. Nicméně každý, kdo trading reálně zkusil, ví, že realita má od tohoto pohádkového vykreslení daleko,“ říká obchodní ředitel společnosti XTB Vladimír Holovka, který je sám aktivním traderem. Jeho slova potvrzují statistiky brokerů, podle kterých se počet ztrátových obchodníků CFD pohybuje mezi 75 a 85 procenty. Důvod je, že trading není gambling a vyžaduje orientaci na finančních trzích i osvojení zásad správného obchodování. A tím je i zvládnutí obchodů při využití finanční páky. Nejde o nic jiného než řízení rizika. Sem patří například definování určitého procenta akceptovatelné ztráty, k čemuž při obchodech s CFD slouží takzvaný příkaz stop loss. Tedy příkaz, který automaticky ukončí ztrátovou pozici při zadaném limitu. „Pokud si kdokoliv tyto techniky osvojí, rázem se zařadí mezi 30 procent nejlepších obchodníků. Z našich statistik bohužel vyplývá, že zhruba sedm z deseti obchodníků žádné ochranné stop loss příkazy nepoužívá,“ dodává Holovka, který vysvětluje i vysoké procento neúspěšných obchodníků s CFD. Podle něj je to právě tím, že se ve svých prvních obchodech začínající obchodníci „díky“ využití finanční páky rychle dostanou do ztráty a trading jako takový zavrhnou. To zkresluje celkový pohled na trading jako takový. Výše uvedené snad dostatečně potvrzuje informaci, že s finanční pákou musejí investoři nakládat opatrně. Ostatně ne nadarmo její využití podléhá přísné regulaci ze strany Evropské unie i národních regulátorů. Na druhé straně finanční páka při správném užití nenásobí jen ztráty, ale násobí i výnosy. A tak ji používají nejenom aktivní obchodníci na trzích, ale i podílové fondy. V Česku dosud platilo, že finanční páku nabízely pouze vybrané fondy kvalifikovaných investorů, u nichž základní investice začíná minimálně na jednom milionu korun. To se však změnilo letos v dubnu otevřením nového podílového fondu Double speed rizikový s měsíční investicí od 500 korun. „Fond Double speed rizikový je v České republice jediným retailovým podílovým fondem, který splňuje přísné limity dané zákonem pro použití finanční páky a pro celkovou diverzifikaci,“ přestavuje Martin Mašát, investiční stratég skupiny Partners nový a na tuzemském trhu skutečně unikátní fond. „Zákon přesně určuje horní hranici využití páky, takže divoké instrumenty jako binární opce, CFD a podobně se ve fondu nikdy neobjeví,“ dodává jedním dechem. Naopak fond podle něj bude investovat do osvědčených globálních a široce diverzifikovaných burzovně obchodovaných akciových fondů ETF. A aby omezil dopady volatility finančních trhů, nebude se pouštět do rizikových sektorových, regionálních či nelikvidních investic. Na otázku, jaký limit pro páku má fond stanovený a kolik očekává výnos, Mašát odpovídá, že fond využije dvojnásobnou páku. A pokud cílí na osvědčené akciové tituly s průměrným dlouhodobým výnosem ve výši osm procent, očekávaný výnos při střízlivém odhadu činí 15 procent ročně. Podle Holovky aktivní obchodníci, kteří spekulují na pokles či růst, na finančních trzích málokdy s jistotou ví, zda jejich příští obchod bude ten ziskový, nebo ztrátový. Pokud ale konzistentně dodržují úspěšnou strategii a důsledně kontrolují rizika, úspěšné obchody převáží nad těmi neúspěšnými. To samé podle Mašáta platí i pro dlouhodobé investice s využitím finanční páky. „Využití páky vyžaduje mnohem komplexnější znalosti při řízení fondu než ,nudné‘ akciové fondy, kde se jen nakoupí a drží akcie. Zde se skloubí nejen znalost pohybu cen akcií, ale také řízení úrokového rizika, vlastně je to takový dluhopisový fond naruby. Důležité je i aktivní řízení likvidity a měnového rizika, které je významné právě pro korunové investory,“ vysvětluje. Zároveň potvrzuje, že použití páky vyžaduje striktní omezení a pravidelnou kontrolu. A i fond Double speed rizikový použití páky striktně omezuje. V průměru se bude LTV (Loan-to-Value) pohybovat kolem úrovně 50 procent. To je právě ona dvojnásobná páka. Dlouhodobý charakter investice pak podle Mašáta „vyhladí“ volatilitu trhů i hodnotu portfolia fondu. Mašát se blíže vyjadřuje i k nákladům. Kouzlo fondu podle něj spočívá v tom, že dosáhne na mnohem lepší úvěrové podmínky na finančních trzích než běžní klienti. Například si nemusí půjčit za sedm procent a víc v české koruně, ale má možnost využít jiné měny s nižšími úroky. I trvání půjčky může být podle jeho slov velice flexibilní. To díky vysoké likviditě a transparentním cenám akcií.",
        "category": "Finance",
        "photos": 1,
        "date": "2024-09-05T00:00:00+02:00",
        "comments": 0
    },
    {
        "title": "V restauracích zdražuje. V práci jíme oběd z domova, donášku nebo také nic",
        "content": "„Výsledky průzkumu ukazují, že skoro polovina Čechů preferuje obědy v kanceláři, přičemž si jídlo buď nosí z domu, nebo využívají donáškových služeb,“ říká Luděk Vocílka, generální ředitel skupiny IN CATERING. V kanceláři totiž obědvá už 42 % dotázaných. „Druhou nejčastější možností je obědvání ve firemní jídelně, kterou volí téměř 22 % Čechů. Do restaurací pak chodí jen desetina Čechů,“ poznamenává Vocílka. Zajímavé podle něj je, že téměř 14 % lidí neobědvá vůbec a pouze 5,5 procent chodí na oběd domů. Když už se zaměstnaní lidé rozhodnou jít na oběd do restaurace, při výběru místa pro oběd hrají pro většinu z nich klíčovou roli dva faktory: kvalita jídla, kterou za důležitou považuje 63 % Čechů, a cena, která je rozhodující pro 68,4 % dotázaných. „Tyto výsledky naznačují, že Češi vyhledávají optimální rovnováhu mezi chutným jídlem a přijatelnou cenou,“ poznamenává Luděk Vocílka. „Pro provozovatele restaurací a jídelen z průzkumu vyplývá, že by se měli zaměřit především na udržení přiměřených cen, což je v současné době velkou výzvou vzhledem k rostoucím nákladům na suroviny, energie a personál,“ vysvětluje Luděk Vocílka. „Zároveň je důležité nabízet pestrou škálu pokrmů a zajistit rychlý servis, aby si udrželi konkurenceschopnost na trhu, kde zákazníci očekávají stále vyšší standard.“ Průzkum se také zaměřil na preference týkající se typu stravovacího zařízení. Nejoblíbenější volbou jsou samoobslužné jídelny a bufety (41,6 %), těsně následované restauracemi s obsluhou (38,2 %). „Fastfoodové řetězce preferuje pouze 4,8 % respondentů, což může naznačovat rostoucí zájem o zdravější stravování,“ dodává Vocílka. Ceny obědů přitom dál rostou prakticky napříč Českem. A zdaleka už neplatí, že nejdráž se stravují Pražáci. Během prázdnin rostly ceny obědů ve většině regionů, přitom v šesti krajích už přesáhla průměrná cena oběda částku 200 korun. Praha s průměrnou cenou oběda 200,15 korun držela v srpnu až šestou příčku. Oproti lednu přitom v hlavním městě zdražilo stavování o šest korun. Nejdražší stravování mají Jihočeši, kteří platí za oběd v průměru 213,59 korun a na druhém místě s částkou 207,24 korun je nejdráž ve Středočeském kraji. Nejlevnější zůstává Vysočina, kde průměrná cena oběda dosáhla v srpnu 172,73 korun. Vyplývá to z transakcí stravenkovými kartami společnosti Pluxee, největšího poskytovatele benefitů v České republice. „To, že jsou ceny obědů ve Středočeském kraji dlouhodobě nejvyšší, je způsobeno jeho polohou blízko hlavnímu městu. Kolem Prahy se mohutně soustředí developerská výstavba, a vzhledem k cenám nemovitostí se sem stěhují movitější lidé, kteří pracují v Praze za vyšší mzdy. Takže je zde pak i kupní síla,“ komentuje Jan Michelfeit ze společnosti Pluxee. Zdražování v restauracích v posledním roce mělo vliv i na výši spropitného. Potvrzuje to aktuální průzkum společnosti Objednáme. Vyplývá z něj, že Češi jsou zatím stále spíše „zaokrouhlovači“, než že by dýško dávali jasným procentem z útraty, například deset či patnáct procent. V tomto roce činila u dovozů jídla průměrná výše „peněz od cesty“ 23 korun, což je průměrně asi jen pět procent z výše objednávky. Negativní vliv na výši spropitného má i zdražování. „Na rozvozech jsou dýška poslední dobou minimální. Na food trucku je to stejné jako předešlé roky,“ uvádí Martin Pávek, který provozuje food truck v Hradci Králové. „V našich restauracích jsme pozorovali mírný pokles průměrné výše spropitného, což je důsledkem vyšších cen jídel a nápojů. Zákazníci mají tendenci upravit své výdaje, aby se vešli do svého rozpočtu. Znamená to, že spropitné často zůstává spíše na spodní hranici doporučených pěti až deseti procent,“ přibližuje Sergej Buňak, vedoucí restaurací Imperial Sushi v Praze a Plzni. A důvody šetření lidí? Podle Petra Dufka, hlavního ekonoma Banky Creditas, se spotřebitelé opět více obávají vývoje ekonomiky i své vlastní finanční situace. „Zvýšily se navíc i obavy Čechů z inflace a nezaměstnanosti. To spíše nahrává opatrnosti při utrácení, a tedy i nižšímu růstu spotřeby, na které je současný růst ekonomiky primárně založený,“ říká Dufek. Útraty za obědy v restauracích tak patří k položkám, na kterých Češi začínají šetřit. Průměrná hrubá mzda v Česku sice roste, v letošním 2. čtvrtletí dosáhla částky 45 854 korun, což je proti stejnému období předchozího roku nárůst o 6,5 %. Vzhledem k velikosti inflace to znamená, že reálná průměrná mzda vzrostla o 3,9 procenta. „Osmdesát procent zaměstnanců pobíralo ve druhém čtvrtletí letošního roku mzdu v rozmezí 20 652 korun a 75 570 korun. Nejvyšší průměrnou mzdu pobírali Pražané. Její výše dosáhla úrovně 56 144 korun. Naopak nejnižší mzdy pobírali lidé v Karlovarském kraji, kde průměr činil pouze 39 031 korun,“ přibližuje Štěpán Křeček, hlavní ekonom BH Securities. „Za celý letošní rok se průměrná mzda zvýší pravděpodobně o 6,7 %, reálně však bude stále asi 4,5 % pod úrovní roku 2019. Na startovací předcovidovou úroveň se tak dostane nejdříve až v příštím roce,“ předpokládá Petr Dufek. Většina zaměstnanců přitom na průměrnou mzdu podle Křečka nedosáhne, protože její hodnota je zkreslena vysoko příjmovými skupinami obyvatel. „Vhodnějším ukazatelem pro zjištění mzdy, kterou pobírá běžný zaměstnanec, je proto medián mezd. Ve druhém čtvrtletí letošního roku dosáhl medián mezd hodnoty 38 529 korun, což bylo o 5,8 procenta více než ve stejném období o rok dříve.",
        "category": "Finance",
        "photos": 2,
        "date": "2024-09-04T00:00:00+02:00",
        "comments": 793
    },
    {
        "title": "Konec střídavé péče, jednodušší rozvod. Co změní novela občanského zákoníku",
        "content": "Změny v občanském zákoníku mají za cíl zjednodušit a zrychlit rozvodové řízení, jak konkrétně?Především v případech, kdy se manželé předem dohodnou na klíčových otázkách, jako je péče o děti, výživné, vypořádání společného jmění i bydlení po rozvodu, by měl být proces méně formální a méně konfliktní. Zákonodárci zachovali požadavek na soudní úpravu poměrů nezletilého dítěte, ale nově se dosavadní dvojí řízení – opatrovnické, které řeší péči a výživu, a rozvodové, které se týká zániku manželství – spojí do jednoho. Novela vstoupí v platnost v lednu 2025. Co se změní pro manžele, kteří se budou chtít rozvést?Pokud manželé budou souhlasit s rozvodem a dohodnou se na rozdělení péče o děti a dalších podmínkách, nebude nutné, aby byli vyslýcháni u soudu. V případech, kdy se dohodnou na všech podmínkách, nebude soud zjišťovat existenci rozvratu manželství, díky čemuž zmizí povinnost manželé vyslýchat. U sporných rozvodů se nebude zjišťovat příčina rozvratu manželství, kromě situací, kdy jeden z manželů s rozvodem nesouhlasí. Pro rodiče, kteří se dohodnou na péči o děti a výživném, bude řízení po novém roce také jednodušší. Nebude jmenován kolizní opatrovník, což znamená, že rodiče budou dítě zastupovat sami a odpadne tak nutnost dotazování dětí sociální pracovnicí. Snížení soudního poplatku by navíc mohlo podpořit rychlé řešení záležitostí manželů a rodičů. Jednou z hlavních změn je i zrušení rozlišení mezi střídavou péčí a výlučnou péčí, je to krok správným směrem? Střídavá péče byla zavedena již v roce 1998 a po přijetí nového občanského zákoníku v roce 2014 se stala preferovanou formou péče. Často však mezi rodiči vznikaly spory, protože se nedokázali dohodnout na konkrétním uspořádání. I když z hlediska práv a odpovědnosti rodičů nejsou mezi formami péče podstatné rozdíly, střídavá péče měla pro rodiče psychologický význam – oba se cítili rovnocenně. Naopak výlučná péče mohla vyvolávat mylný dojem, že jeden z rodičů má více práv k dítěti. Postupem času se začaly objevovat různé formy asymetrické střídavé péče a výlučné péče s rozšířeným kontaktem, které se v praxi ukázaly jako obdobné. Novela se proto zaměřuje na zjednodušení různých forem péče, což by mělo pomoci předcházet konfliktům mezi rodiči a usnadnit soudům rozhodování. Zjednodušení rozvodového procesu zní jako vítaná změna. Nemůže rychlejší rozvod narušit důkladné posouzení situace dětí?Vycházíme z předpokladu, že rodiče nejlépe vědí, co je pro jejich dítě nejlepší. Jakákoli dohoda mezi rodiči je obvykle lepší než rozhodnutí soudu. I když soud může vydat autoritativní rozhodnutí, vždy bude na rodičích, jak se rozhodnou a zda budou fungovat podle dohody. Proto se nedomnívám, že by jednodušší ukončení manželství vedlo k opomenutí zájmů dětí. Jaká další opatření by podle vás mohla ještě více přispět k ochraně zájmů dětí v rozvodových řízeních? Myslím si, že by soud měl vždy hovořit s dětmi, ne nutně při samotném soudním jednání, zvláště u malých dětí, ale spíše v jejich přirozeném prostředí, například při setkání s oběma rodiči. Soud obvykle pracuje s informacemi od opatrovníka a u starších dětí je předvolá k výslechu. Aby to však bylo možné, soudci by museli být proškoleni v komunikaci s dětmi a mít dostatek času, což je vzhledem k jejich pracovnímu vytížení obtížné. Z vlastní zkušenosti vím, že v několika případech soudci použili tzv. jiný soudní rok, kdy si děti vzali do kanceláře nebo navštívili školu, kde si s nimi hráli a povídali, a nakonec pomohli rodičům dosáhnout dohody. Novela mění i úpravu snížení výživného.V současné době platí, že pokud soud rozhodne o snížení výživného, například zpětně k datu zahájení řízení, spotřebované výživné se nevrací. Mezi zahájením a ukončením řízení přitom může uběhnout značná doba. Novela proto navrhuje, aby se částka, kterou nelze vrátit, přiměřeně odečetla z budoucích splátek výživného. Dále novela přináší možnost postoupit pohledávku na výživné a stanovuje vyšší úrokovou sazbu za prodlení při neplacení výživného. Některé kritické hlasy upozorňují na riziko, že by pohledávky na výživném mohly být předmětem spekulací. Jaký je váš názor? Zavedení vyšších úroků za neplacení výživného a možnost postoupení pohledávky na výživném jiné osobě považuji za významné kroky k zajištění finanční stability a jistoty dětí po rozvodu. Tyto změny mohou být efektivním řešením problematiky neplacení výživného, zejména pro rodiče, kteří nemají dostatečné prostředky na vymáhání dlužných částek. Domnívám se také, že pohledávky na výživném nemusí být pro inkasní agentury tak atraktivní, aby hrozilo masivní obchodování s těmito pohledávkami. Nicméně až praxe ukáže, do jaké míry budou oprávnění tuto možnost skutečně využívat. Je zrušena povinnosti půlročního odloučení před rozvodem. Nebude tento krok vést k unáhleným rozvodům?Podle mého názoru je důležité se především zamyslet nad tím, zda nejsou unáhlené sňatky a zda mají snoubenci dostatečné informace o důsledcích manželství a jeho případného zániku. Určité vzdělání a informovanost před vstupem do manželství by mohly pomoci snoubencům lépe zvážit tento krok. Pokud vycházíme z toho, že nikdo nemůže být nucen setrvat v manželství, že manželé spolu často ani reálně nežijí, pak považuji půlroční odloučení za zcela zbytečné. V praxi jsem se nesetkala s případem, kdy by tato lhůta pomohla manželům obnovit manželský vztah. S nadsázkou lze říci, že by možná „manželství na zkoušku“ mohlo eliminovat unáhlené sňatky, které často vedou k rozvodu. Pokud zákon nestanoví, jak dlouho spolu musí snoubenci žít před vstupem do manželství, není podle mého názoru vhodné požadovat po nich ani setrvání v manželství po určitou dobu před rozvodem. Určité kontroverze vzbudilo i zakotvení nepřijatelnosti tělesného trestání dětí.Podle současných právních předpisů má dítě povinnost poslouchat své rodiče, kteří mají právo jej usměrňovat výchovnými opatřeními. Tato opatření však musí být přiměřená okolnostem, nesmí ohrožovat zdraví dítěte, jeho vývoj ani jeho důstojnost. Tělesné tresty jsou v ČR zakázány ve školách, ve věznicích a na pracovištích. Násilí v partnerských vztazích mezi dospělými je trestáno, ale vůči dětem je stále částečně tolerováno jak zákonem, tak společností. Současná legislativa umožňuje přiměřené tresty u dětí, ale co je přiměřené, je často subjektivní. To ztěžuje rozlišení mezi přiměřeným výchovným opatřením a závažným násilím. Soudní rozhodnutí se o tělesném trestání zmiňují jen zřídka, a to především v případech týrání svěřené osoby. Absolvovala Právnickou fakultu Masarykovy univerzity v Brně. Praktické zkušenosti získala mimo jiné i v justici. Advokacii vykonává jako spolupracující advokát AK Valíček a Valíčková, je členkou Unie rodinných advokátů. Zaměřuje se na právo občanské, zejména rodinné, nemovitostní, stavební i trestní. V souladu s mezinárodními závazky byl do návrhu zahrnut zákaz tělesného trestání dětí. Tato změna nemá za cíl trestat rodiče, ale podpořit je v používání jiných výchovných metod než tělesných trestů. Osobně ovšem vnímám problémy s vymahatelností takového ustanovení a nedostatečnou jasnost v definici tělesného trestání. Efektivním řešením by podle mého názoru mohlo být vytvoření mechanismů pro řešení závažných případů, zavedení povinnosti hlásit nepřijatelné tělesné trestání, osvěta a podpora rodičů při výchově a stanovení sankcí za nepřijatelné tělesné tresty. Takovou sankcí by mohla být například povinnost účasti na vzdělávacím programu, rodinném poradenství nebo terapii. Je něco, co vám v novele chybí?Novela zákona nezměnila vymahatelnost rozhodnutí v oblasti péče o děti. Výkon rozhodnutí probíhá podle Zákona o zvláštních řízeních soudních. Například pokud rodič nepředá dítě druhému rodiči podle rozsudku, může dotčený rodič podat návrh na výkon rozhodnutí. Při prvním porušení je zaslána výzva k dodržování rozhodnutí, při dalším porušení může být uložena pokuta a v krajních případech hrozí i odebrání dětí. V praxi se však často stává, že předání dítěte neproběhne a až po delší době se koná jednání, kde se řeší, zda bylo odmítnutí péče či styku oprávněné. Následně je obvykle udělena symbolická pokuta. Čas, který rodič kvůli tomu ztratil, mu nikdo nenahradí. Do budoucna by se proto kromě pokuty mohlo zvažovat také nahrazení nerealizovaného styku a v případě opakovaného nerespektování rozhodnutí i změna péče.",
        "category": "Finance",
        "photos": 3,
        "date": "2024-09-03T00:00:00+02:00",
        "comments": 151
    },
    {
        "title": "Životní pojištění pomůže jen, když se správně uzavře. Co a jak pojistit",
        "content": "Další pozitivní zpráva, kterou průzkum ČAP přináší, je to, že Češi za nejdůležitější při sjednání životního pojištění považují, jaká rizika toto pojištění kryje. A prý je to pro ně důležitější než to, kolik za životní pojištění měsíčně zaplatí. Cenu podle průzkumu řeší až jako druhý nejdůležitější parametr. „Propojištěnost v oblasti životního pojištění se dlouhodobě pohybuje okolo 50 procent. Nejde ale jen o to být pojištěný, ale hlavně být pojištěný kvalitně,“ upozorňuje výkonný ředitel České asociace pojišťoven Jan Matoušek. A právě v tom je problém. Češi nedávají do životního pojištění tolik, aby řádně pokryly všechna vážná rizika, protože v mnoha případech na to ani nemají. Jiná potíž je, že se soustředí i na pojištění méně významných rizik, jako jsou třeba úrazy. I za ty v pojistce platí, a tak si ubírají peníze na to, aby si zaplatili vyšší pojistné krytí u hlavních rizik. A těmi jsou – úmrtí a invalidita, případně závažná nemoc. Životní pojištění má podle aktuálního průzkumu ČAP v Česku 47 procent populace. A 15 procent si jeho sjednání plánuje. Finanční poradci přitom doporučují životní pojištění zejména živitelům rodiny. A doporučují ho dvakrát tehdy, když je domácnost zatížena hypotečním úvěrem. Životní pojištění nemá naopak smysl pro movité domácnosti s velkými majetky. Ty se ve chvíli zdravotních obtíží bez pojistky obejdou. Ostatní se musejí spolehnout na pojistku. Jak ale ukázal průzkum ČAP, až 58 procent pojistných smluv v Česku nemusí být uzavřeno správně. „Vzdělanější populace se obecně lépe orientuje ve financích, a tedy i pojistných produktech, zná detailněji principy, na kterých fungují. Není tedy překvapením, že více pozornosti věnují rozsahu krytí než jiným parametrům,“ říká v této souvislosti Jan Matoušek. K hlavním problémům špatně uzavřeného životního pojištění patří, jak už bylo zmíněno, špatná volba rizik a pak nedostatečně nastavené pojistné krytí u hlavních rizik. „Je rozdíl, když jednomu totálně ochrnutému člověku posíláte 500 tisíc a druhému jedenáct milionů korun,“ popisuje zkušenosti z praxe ředitel Simplea Pojišťovny Martin Švec. I on zdůrazňuje, že pojištění rizika úmrtí a invalidity patří z hlediska finančního zajištění domácností k těm nejdůležitějším. Zároveň poukazuje i na častou chybu v pojistných smlouvách. „Dnešní pojistky zahrnují mnoho drobných rizik. Na mysli mám například drahé denní odškodné při úrazu od osmého dne. Lidé si ho berou do smluv na úkor například pojištění invalidity. Vypadá to sice lákavě, dostat pár tisíc při vymknutém kotníku, ale v momentě, kdy skončím na vozíku, jsou potřeba k zajištění kvalitního života spíše miliony korun,“ říká. Podle Švece v Česku dlouhodobě platí, že lidé stále chtějí z pojištění raději dostat pár tisícovek při prkotinách než odpovídající sumu peněz v případě těžkého úrazu nebo nemoci. „A když už je poradce přesvědčí, že tato rizika fakt nejsou potřeba, při prvním vymknutém kotníku smlouvu zruší, protože je podle klienta na nic, neboť nic nedostal,“ doplňuje. Naráží tím nepřímo na druhý nejdůležitější parametr, kterým je podle aktuálního průzkumu České asociace pojišťoven cena pojištění. Na tu hledí 63 procent respondentů. Mnozí z pojištěnců si ji však sami podle něj navyšují ve prospěch pojištění nedůležitých rizik na úkor těch důležitých. Podobně smýšlí i analytik životního pojištění z České asociace pojišťoven Petr Koblížek. „Životní pojištění pokrývá mnohá rizika, která klienta ohrožují jeho život a zdraví. Proto musíme velkou pozornost věnovat jeho individuálnímu nastavení tak, aby pokrýval skutečné potřeby klienta, a zároveň odrážel jeho možnosti. Klient očekává od svého pojištění transparentnost a srozumitelnost. To znamená, že by při uzavírání pojištění měl sledovat, jaká rizika smlouva kryje a za jakých podmínek,“ vysvětluje obecné principy. Za důležitý faktor označuje i možnost úprav smlouvy. A to především pojistné částky během trvání pojištění, případně přidání dalších pojištěných osob. Životní pojištění totiž patří mezi takzvané „živé finanční produkty“. To jsou produkty, které kopírují potřeby klienta, čehož se dá dosáhnout pouze aktualizací smlouvy. Jinak proto smlouva vypadá u mladého zdravého člověka a jinak u pracujícího, který vstupuje do „poslední fáze“ svého produktivního věku. Roli hrají také sňatky, rozvody, děti a podobně. Avšak aktualizaci smlouvy podle průzkumu ČAP při změně životní situace udělá v Česku jen 55 procent klientů.",
        "category": "Finance",
        "photos": 2,
        "date": "2024-09-03T00:00:00+02:00",
        "comments": 1
    },
    {
        "title": "Jak fungují influenceři. Psycholog vysvětluje techniky ovlivňování",
        "content": "Cílem marketingu je přimět lidi, aby dělali věci, které by jinak nedělali, nejčastěji kupovali produkty, které si koupit nechtěli. Jde o nátlak, který bývá o to účinnější, čím více se mu daří působit tak, že ho lidé jako nátlak nevnímají. Formou nátlaku je i marketing na sociálních sítích; jeho výhodou je, že bývá více či méně skrytý. Ani skryté ovlivňování spotřebitelů však není v marketingu nic nového, a digitální influenceři čili ovlivňovači (spíše však manipulátoři) jsou jen jeho posledním nástrojem. Jejich působení má však i své vedlejší důsledky. Na skryté či podprahové psychologické techniky, kterými se inzerenti snaží manipulovat spotřebiteli, poukázal ve své průlomové knížce „Skrytí přesvědčovatelé“ (The Hidden Persuaders) již před téměř sedmdesáti lety americký novinář Vance Packard. Manipulace, která se o tyto techniky opírá, začala totiž již v jeho době být prakticky všudypřítomná. Packardův bestseller, vydaný poprvé v roce 1957, se snažil na tuto manipulaci upozornit, a částečně před ní i varovat. Již v tehdejší televizní době byl však zprávou o válce, která byla prohrána. Skrytá manipulace se naopak postupem času stala rozšířenější, a mnohdy i zákeřnější. Jednak proto, že začala být používána i při prodeji politiků a jejich „idejí“, jednak proto, že se podstatně rozšířil počet míst, forem nebo a metod, jimiž na nás skryté ovlivňování působí. Dvě hlavní myšlenky této knížky jsou tak dnes platné ještě více než kdysi. Tou prvou je, že otevřený tlak prodejců se stále více mění ve skrytý tlak. Tou druhou, že se tento nátlak snaží využívat technik, působících na psychické slabosti či ne zcela vědomé potřeby lidí. Packard ukázal, jaké slabosti a potřeby to jsou. Nejsou nijak hluboké, jsou však univerzální a s povahou prodávaného zboží či jeho vlastnostmi nemají většinou nic společného. K hlavním lidským potřebám, na které skrytá manipulace útočí, patří potřeby emocionálního bezpečí a jistoty, příslušnosti k určité skupině, ujištění o své vlastní hodnotě a posílení svého ega. Tyto potřeby jsou u řady lidí silné – mimo jiné proto, že jsou neuspokojené. Produkty, které jim inzerenti s podporou svých ovlivňovačů nabízejí, si tak často kupují jen proto, aby je uspokojily. Nekupují si je, protože je potřebují, i když si to často namlouvají: skutečným důvodem jejich nákupu je snaha získat to, co vidí u svých vzorů. S produktem, který si lidé kupují, se často snaží získat aspoň částečně identitu člověka, který jim imponuje, tedy identitu, s níž se cítí lépe a jistěji. Nákupy a spotřeba určitých předmětů se tak stávají náhradní cestou uspokojení osobních potřeb. Tato cesta k jejich uspokojení je rozhodně snazší než snaha zapracovat na sobě samém a uspokojit své potřeby přímo. Jako nástroj skutečného uspokojení potřeb je však takový nákup iluzorní. Vzhledem ke své snadnosti se navíc často nakupování stává návykovou činností, a mnohdy dosahuje i rozměrů, které jsou ve svých důsledcích pro danou osobu sebedestruktivní. Nejen proto, že nákupy něco stojí, ale i z toho důvodu, že snaha podpořit své ego napodobováním druhých vede k postupné ztrátě vlastní identity. Paradoxem je, že alespoň část spotřebitelů, kterými inzerenti a jejich ovlivňovači manipulují, o této manipulaci ví, ale příliš jim na tom nezáleží. Snahy o zvýšení finanční a spotřebitelské gramotnosti lidí, kteří si své potřeby uspokojují napodobováním druhých, se tak většinou míjejí účinkem. Jako prevence proti manipulaci prostě nepůsobí. Psychologické mechanismy, o které se influenceři vědomě nebo nevědomě opírají, jsou poměrně jednoduché. K těm hlavním, o kterých bychom jako spotřebitelé měli vědět, patří následující: Sklon napodobovat druhéJde o vrozený lidský sklon, který je někdy natolik silný, že vede k tendenci napodobovat i lidi, o kterých téměř nic nevíme a se kterými jsme se nikdy nesetkali. Svědčí o tom jednoduchý psychologický experiment, provedený již před lety, při kterém měli dva figuranti za úkol sehrát v supermarketu scénku, při které jeden z nich předstíral zájem o určitý produkt. Ve scénce padaly nadšené věty typu: „Ach, páni, tady mají to nové, zkoušel si to? Je to úžasné a těžko se shání. Beru si dvě krabice.“. Výzkumníci, kteří sledovali jednání lidí, zjistili, že řada těch, kdo rozhovor náhodně vyslechli, si daný produkt koupila – přesto, že o něm jinak nic nevěděli. Potřeba vzorůSklon napodobovat je vyšší u mladších, a narůstá, pokud si sami sebou nebo svým jednáním nejsme jisti. V této situaci přerůstá často v potřebu mít vzor. Jedním z pokusů, který to doložil, byl jednoduchý experiment sledující sklon lidí přejít ulici na červenou (a dopustit se tak přestupku) v závislosti na tom, jak se zachoval někdo před nimi. Pokus ukázal, že učiní-li tak někdo, kdo nám svým zevnějškem, vzhledem nebo oblečením, imponuje, je náš sklon následovat ho podstatně vyšší, než zachová-li se tak člověk, který pro nás zajímavý není. Schopnost influencerů působit jako vzor posiluje fakt, že se zdají být „cool“. Působí jako společenští, sebevědomí a nad věcí, tedy jako lidé, kteří se o nic příliš nesnaží, ale přesto se jim téměř všechno daří, a získávají tím sympatie svých následovníků. Svůj obraz podporují sice jen idealizovanými obrázky či historkami, v očích svých následovníků jsou však přesně takovými, jakým by chtěli být i oni sami. Navíc nabízejí i cestu k tomuto cíli, která se zdá být velmi snadná. Stačí, když se budou chovat jako oni, a především nakupovat to, co „pomohlo“ i jim. Iluze důvěryhodnostiLidé mají sklon věřit těm, o kterých se domnívají, že je znají. Pocit, že někoho znají, vzniká však často jen tím, že ho několikrát viděli, a to ještě pouze na obrazovce. Ovlivňovači si tak spolu se svou známostí budují i svou důvěryhodnost. K ní přispívá i představa, že jsou upřímní, „sdílejí“ s námi své soukromí, a netají se ani svými prvotními neúspěchy nebo životními těžkostmi, reagují na naše hlasy apod. Působí tak autenticky: jednají jako přítel, kterému lze důvěřovat. Když nám dají určitou radu, například který kosmetický prostředek požívat, máme sklon jim věřit. Příkladem je influencerka, která si nanáší make-up, hovoří o svých rozchodech a mimoděk se zmiňuje o značce make-upu, který používá. Důvěryhodnost influencera zvyšuje i další psychologický mechanismus, a sice náš sklon věřit těm, pro které jsme něco udělali. Za rady, které lidé od ovlivňovačů dostávají, jim dávají lajky nebo finanční podporu, a tato reciprocita je vede k tomu, že jim o to více věří. Je to možná trochu paradox, ale pokud jsme někomu něčím přispěli, máme sklon domnívat se, že musí být upřímný a dobrý. Proč bychom to jinak dělali? Iluze o správném názoru většinyPodstatou je představa, že pokud něco velký počet lidí dělá, používá, kupuje apod., musí jít o věc, která se osvědčila. S rostoucím počtem následovníků, které ovlivňovač získává, tak vzniká dojem, že produkt, který používá nebo propaguje, stojí za nákup. Skutečností však je, že mezi počtem lidí, důvěřujících určitému influencerovi, a kvalitou zboží, které doporučuje, žádný vztah být nemusí. Iluzi o správném názoru většiny nebo určité skupiny podporuje i skutečnost, že jde o skupinu, do které chceme patřit a cítit se její součástí. Když máme potřebu „patřit do klubu“, nedokážeme si představit, že by se jeho členové mohli v něčem mýlit nebo se dokonce nechat manipulovat. Halo efektJde o psychologický sklon z neoprávněnému zobecňování lidských předpokladů. Projevuje se například tendencí domnívat se, že když má člověk určité pozitivní nebo příjemné vlastnosti, musí mít stejně příznivé i vlastnosti další. Lidé podléhající této iluzi tak mohou nevědomě předpokládat, že ovlivňovač, který se jim líbí, je i upřímný a nezištný. Nepříznivý vliv influencerů na jejich následníky se však nemusí týkat jen tlaku na jejich nákupy, především ty, které jim nic podstatného nepřinášejí. Ve snaze prodat zboží, které propagují, vedou totiž své následovníky často i k přijetí či napodobování určitého životního stylu. Jeho průvodním jevem je trvalé srovnávání vlastního života s uměle idealizovanými životy ovlivňovačů, které může u jejich následníků vést paradoxně právě k těm pocitům nedostatečnosti, stresu, úzkosti, nízkého sebevědomí či dokonce nespokojenosti s vlastním životem, kterých se jejich napodobováním chtějí zbavit. Příspěvky ovlivňovačů je proto třeba konzumovat opatrně a s rezervou, a vědět, že to, co vidíme nebo slyšíme online, není obrázek jejich skutečného života a už vůbec ne recept na životní úspěch. Orientovat se ve světě nových výrobků a trendů sice může být důležité, duševní pohoda a zdravé i vlastní myšlení jsou však důležitější.",
        "category": "Finance",
        "photos": 3,
        "date": "2024-09-02T00:00:00+02:00",
        "comments": 58
    },
    {
        "title": "Spotřebiče pod kontrolou. Jak dobře znáte svá nákupní a reklamační práva?",
        "content": "První vysavač byl vyroben v roce 1901 a stal se revolučním pomocníkem pro hospodyňky. Dnes existují robotické vysavače využívající pokročilou umělou inteligenci, které lze ovládat mobilním telefonem z druhého konce světa. Technologický pokrok je nezadržitelný a neustále nás překvapuje. Zatímco dříve stačila jednoduchá rychlovarná konvice na vodu, dnes máme k dispozici multifunkční roboty na přípravu surovin, optické grily či elektrické hrnce na vaření s vlastními aplikacemi a recepty. „Při vývoji moderních spotřebičů je kladen důraz na udržitelnost, nízkou spotřebu energie a uživatelskou přívětivost. Cílem výrobců je nabízet produkty, které nejen zlepšují každodenní život, ale také minimalizují dopad na životní prostředí,“ říká E Kateřina Holíková, produktová manažerka Groupe SEB, výrobce značek Rowenta, Tefal, WMF a Krups. Doporučuje vybírat podle energetické náročnosti, dlouhé životnosti a spolehlivosti. I nejmodernější spotřebič se však může porouchat. Víte, jak jej reklamovat a na co máte nárok? Ověřte si své znalosti v našem kvízu.",
        "category": "Finance",
        "photos": 0,
        "date": "2024-09-01T00:00:00+02:00",
        "comments": 4
    },
    {
        "title": "Bratři zkoušeli i jiné profese, postupně ale převzali otcovu firmu",
        "content": "To je případ i české firmy dovážející mořské ryby. „Covidová opatření zásadně změnila chování domácností. Lidé plnili mrazáky, a to i našimi produkty. I díky tomu jsme se jako značka stali známější,“ popisuje Martin Prokop – starší z dvojice bratrů, kteří pod značkou Mylord a Mylord Premium dovážejí do Česka mražené ryby a mořské plody. Jeho mladší bratr Michal dodává: „Mražené potraviny obecně byly najednou in, lidé se více stravovali doma. Rybu přitom připravíte během několika málo minut. A jde o jídlo zdravé, málo tučné, nenáročné na trávení, bohaté na omega 3 mastné kyseliny, bílkoviny.“ Firma Euro Frigo Praha, pod niž zmíněné značky spadají, patří v Česku mezi nejvýznamnější dodavatele mražených ryb a mořských plodů. A působí i na slovenském a maďarském trhu. Ročně přiveze a zpracuje přibližně tři tisíce tun surovin. Má již více než třicetiletou tradici, v roce 1991 ji založil Vladimír Prokop, otec Michala a Martina. Covid přitom zdaleka nebyla jediná složitá etapa v historii firmy, i když jiné události, kterým v průběhu let čelila, znají bratři spíš z vyprávění. „Některé okamžiky byly hodně stresové, objevovaly se i úvahy, zda firmu dál držet, nebo ji zavřít. To se určitě týkalo let 2008 až 2010, kdy zesílil tlak řetězců na co nejnižší ceny, a velká konkurence levných výrobků z Číny,“ vypráví Martin Prokop. Podle něj ale řetězce s odstupem samy zjistily, že to byl špatný krok, a firma toto těžké období ustála. „Podbízet se cenou nebývá dobrá cesta. V první fázi sice mohl levnější produkt přilákat nové zákazníky, ale neudržel si je kvůli nízké kvalitě. Český spotřebitel je sice cenově hodně senzitivní, ale nám se zatím vždycky vyplatilo držet kvalitu i na úkor ceny. Aby zákazník věděl, že pokud se k nám vrátí, nebude nemile překvapen. Jako obchodník totiž zákazníka těžko získáváte, ale ztratit ho můžete velmi snadno. Přimět ho vrátit se je pak extrémně náročné,“ dodává starší z bratrů. Zásadní boj o ceny vedla firma opět právě v období covidu. I tam se vyplatilo uvažovat v dlouhodobějším horizontu. „Náklady náhle vylétly raketově nahoru, ať už jde o námořní dopravu, nebo ceny vstupů, hlavně surovin. Byly to desítky, ne-li stovky procent. To s sebou neslo nová vyjednávání se zákazníky o cenách, což je vždy časově náročný proces, který se projeví v hospodaření firmy. Zásadně jsme tehdy ubírali z naší marže, abychom cenu udrželi co nejvíce stabilní. To se nám po pandemických letech pozitivně propsalo do prodejů. Lidi se navíc podařilo přesvědčit, že mražená ryba může být kvalitní,“ říká Martin Prokop. Ještě tak před deseti lety totiž prý bojovali s předsudkem, že mražené ryby obsahují hodně přidané vody. „Kdysi to tak mohlo být a někteří výrobci to praktikují dodnes. My se ale zaměřujeme na ryby zamrazené přímo na moři. Pokud jde o největší díl našich prodejů, aljašskou tresku, ta je vykuchaná, vyfiletovaná, zpracovaná a zamrazená přímo na lodi – do dvou hodin od ulovení. Maso si tak uchovává maximální čerstvost i obsah prospěšných látek.“ Další metodou zpracování je tzv. double frozen, kdy je celá ryba sice zmrazená na lodi, ale je následně rozmrazena, zpracována a opět zamrazena do finálního výrobku. „Každé rozmrazení a další zmrazení snižuje kvalitu masa,“ vysvětluje Michal. Z toho důvodu se firma zaměřuje na výrobky pouze jednou zmrazené. Nejsložitější období firma úspěšně překonala, podnikání ale přináší stále nové výzvy. Aktuálně bratři bojují s nedostatkem lidí, který trápí české zaměstnavatele obecně. „Přitom bychom naopak potřebovali lidi nabírat, abychom byli schopni vyhovět novým poptávkám, které přicházejí,“ konstatuje Martin Prokop. V Praze, odkud je řízen obchod, pracuje 13 lidí, a stabilní počty se tu zatím daří držet. Zpracování a balení finálních produktů Mylord pak probíhá ve výrobním závodě v Mikulově, kde pracuje 45 lidí. „V současné době nás tíží právě výroba. Jsou zde zaměstnanci kmenoví i agenturní, a u těch bývá problém se spolehlivostí. Loni o Vánocích jsme dokonce s bratrem do výroby sami vyrazili, abychom pomohli zvládnout nápor a uspokojili poptávku,“ vzpomíná už s úsměvem Michal a pro úplnost dodává, že vlastní lidi má firma ještě v přímořských lokalitách, kde probíhá výlov, nebo na farmách, aby dohlíželi na kvalitu surovin. Co je pro obchodníky s dary moře výzva do budoucna? „Naučit Čechy jíst více ryb! “ odtuší bratři téměř současně. Michal Prokop nabízí i čísla: Průměrný Čech ročně zkonzumuje přibližně 6 kilogramů ryb či mořských plodů, proti tomu v Portugalsku je to desetinásobek. Dost pozadu jsme i za evropským průměrem, který je kolem 20 kilogramů. „Snažíme se spotřebiteli zjednodušit přípravu, jak jen to jde. Filé z aljašské tresky je bez kostí, na ty jsme u nás hákliví. Můžete ho tedy dát bez obav půlročnímu dítěti. Vše je rychlé na přípravu. Aktuálně jsou třeba oblíbené krevety, ty vyndáte z mrazáku, orestujete na pánvi s trochou česneku a do 10 minut je večeře hotová. Jde přitom o vysoce hodnotné jídlo,“ vypočítává Michal. Obchod profituje i z toho, jak Češi cestují a ve světě poznávají nové věci, které si pak rádi připraví i doma. Tam už ale firma naráží na mantinely. „Máme určité portfolio, u něhož víme, že funguje, a nemůžeme si dovolit přivézt nějakou velkou exotiku a potom to vyhodit,“ vysvětluje Michal a bratr ho doplňuje: „V moři je přitom obrovské množství skvělých druhů a specializované firmy jsou schopné dovézt i exotičtější produkty, ale jedná se o malý objem, který má určitého zákazníka. “ V nabídce značky je tak kromě nejpopulárnější aljašské tresky losos obecný, divocí lososi gorbuša a keta, tuňák žlutoploutvý, mořská štika a krevety. Sortiment, který prodávají, znají oba bratři do posledního detailu. Na pražské centrále místo obligátního chození na obědy totiž rybí produkty denně testují – nejen ty své, ale i konkurenční, sledují rozdíly a získávají prodejní argumenty pro své zákazníky. „Díky otcovu podnikání jsme zvyklí se takhle stravovat už odmala, máme to opravdu najedené,“ usmívá se Martin. Co bude v budoucnu ovlivňovat obchod s rybami, nelze předvídat. Bratři Prokopovi věří, že v souladu s trendem zdravého životního stylu bude spotřeba ryb u nás stále stoupat. Hodlají k tomu přispět i novými produkty v podobě chlazených ryb či plodů moře. Jejich dovoz je v porovnání s mraženými výrobky náročnější, ale první kroky už mají za sebou, nyní pracují na rozšíření prodeje. Na cestě k dílčím úspěchům přitom čerpají i z výhod rodinné firmy, mezi které patří společný cíl, vzájemná motivace a silná důvěra, v jejich případě i fakt, že rostli souběžně s firmou, a byť nepřímo, okoušeli, že podnikání má svá úskalí. K otci se připojili postupně. Michal, kterému byl v době založení firmy rok, přišel po studiích, asi před osmi lety. O tři roky starší Martin zpočátku odolával a budoval kariéru v bankovnictví v oblasti investic a přidal se v období po covidu. „Odmala jsme u otce viděli, co je to podnikání, že je náročné a přináší spoustu stresu, tak jsme sami zprvu zkoušeli jiné obory. Na druhou stranu je lákavé vstoupit do rodinného byznysu a pomáhat v něm,“ uvažuje Martin Prokop a Michal se přidává: „Ta firma nám přirostla k srdci, provází nás celý život. Bylo to asi přirozené… Otec Vladimír dnes funguje spíše jako poradní hlas, jak jeho synové s úsměvem říkají – tichá dozorčí rada. Nenahraditelné jsou zejména jeho dlouholeté zkušenosti v obchodování s rybami, které sbíral už před sametovou revolucí jako zaměstnanec zahraničního obchodu pro vývoz a dovoz sladkovodních a mořských ryb. Právě díky předrevolučnímu působení v oboru vznikl nápad na založení vlastní firmy, jejíž osud má dnes v rukou. Obchod s dary moře je dnes velmi hlídaný, zásadně do něj promlouvají pravidla udržitelnosti. Tu deklarují dvě světové certifikace. ASC (Aquaculture Stewardship Council) se používá pro živočichy chované na farmách, v případě značky Mylord pro lososa obecného nebo krevety. U těch se přísně sleduje, jakou konzumují stravu, zda v ní nejsou obsažena antibiotika nebo nežádoucí příměsi. Certifikát MSC (Marine Stewardship Council) používaný pro divoké ryby pak zaručuje, že byly uloveny způsobem, který neohrožuje populaci daného druhu. Nezávislá organizace sídlící v Londýně pečlivě sleduje i celý proces od rybářů přes zpracování až po koncového zákazníka. Pokud konzumujete produkt s touto certifikací, víte, že tím neohrožujete žádný ekosystém. „Například u aljašské tresky se kvóty pro výlov rok od roku mírně zvyšují, i biologové potvrzují, že její populace narůstá. Nemůže tak dojít, jako třeba před několika lety u mořské štiky v Jižní Americe, k takzvanému přelovení kmene. Nemusíme tak řešit otázku, když to jíme – není to špatně pro přírodu?“ vysvětluje Martin Prokop principy udržitelného lovu.",
        "category": "Finance",
        "photos": 7,
        "date": "2024-08-31T00:00:00+02:00",
        "comments": 1
    },
    {
        "title": "Program Erasmus+ umožňuje i pracovní stáže. Jak si vyzkoušet práci v zahraničí?",
        "content": "Před necelými deseti lety byla Ivana Fábryová studentkou bakalářského studia na Vysoké škole bezpečnostního managementu v Košicích. Škola tehdy hodně propagovala studijní pobyty na zahraničních univerzitách a ona o něm uvažovala. „Tehdy mi ale jeden spolužák řekl, že ví i programu Erasmus+, který nabízí praktické stáže ve firmách, a že ho chce zkusit,“ vzpomíná Ivana Fábryová. Sama se pro to tuto myšlenku nadchla také a rozhodně nelituje, že před studijním pobytem dala přednost pracovní stáži. „Na takové praxi, kdy člověk nabírá nové zkušenosti, totiž nejlépe zjistí, zda chce zůstat ve svém studijním oboru, nebo to není jeho ‚šálek kávy‘. Dovolím si tvrdit, že žádné teoretické znalosti nenahradí praktickou zkušenost,“ říká Fábryová. Ona sama zjistila, že se trefila do správného studijního oboru. Když jí tedy v M2C po dokončení stáže nabídli stálé místo, s tím, že jí umožní dokončit inženýrské studium při práci, přijala ho. Dnes ve firmě působí již osmým rokem, a dokonce již několika studentům na stáži dělala sama mentora. Stáže o teorii opravdu nejsou. Například v M2C nabízí stáže nejen v oblasti bezpečnosti, ale dnes už i v technologiích, personalistice, ekonomice, marketingu a projektovém řízení. Stáž je přitom většinou obdobou juniorní pozice na daném zařazení. „Stážista je vždy přidělen mentorovi, tedy některému zkušenému kolegovi, kterého stínuje a pomáhá mu spravovat jeho agendu. Samostatně zpracovává menší úkoly, které s mentorem průběžně vyhodnocuje,“ popisuje Kristina Novotná z oddělení vzdělávání společnosti M2C. „Studenti se tak učí dílčí zodpovědnosti, firemní komunikaci a získávají představu o svém budoucím zaměstnání.“ Co zhruba by měl student nebo čerstvý absolvent ve firmě dělat, ví předem. Mentor mu to pak první den ještě vysvětlí již přesně. Nahlédnou také do provozu dané divize, později i celé společnosti, aby měl přehled o chodu firmy jako celku. „Kromě denní agendy, na kterou mě mentor zaškolil a s níž jsem mu pomáhala, jsme v průběhu stáže dostávali za úkol vypracovat praktické a tréninkové projekty na různá témata v rámci oboru. Ty jsme později společně s mentorem a koordinátorem Erasmu v M2C vyhodnocovali, což mi dalo zpětnou vazbu,“ popisuje Fábryová své zkušenosti z doby, kdy ve firmě sama praxi absolvovala. Stejně to funguje i dnes. Kromě toho tu pro stážisty mají připravené také exkurze na referenční zakázky společnosti. A mohou se zúčastnit rovněž školení pro zaměstnance. Firmy či organizace, tedy své partnery, si univerzity pečlivě vybírají. Kritériem je souvislost předmětu činnosti firmy nebo organizace se studijními obory školy, její spolehlivost, zkušenosti s trainee programy a kvalitní mentoři, kteří budou studenta během stáže vést, přidělovat mu úkoly, průběžně je vyhodnocovat a poskytovat zpětnou vazbu. Například Univerzita Karlova tak primárně spolupracuje se subjekty jako laboratoře, výzkumná centra, fakultní školy, fakultní nemocnice, kulturní centra a podobně. Univerzity mají samozřejmě také možnost navštívit danou firmu či organizaci a zkontrolovat průběh stáže, zda odpovídá všem domluveným parametrům. Na stáže lze přitom vyjet do kterékoliv země, která je zapojená do programu Erasmus+, kromě České republiky. Nabídka je široká: Slovensko, Polsko, Německo, Rakousko, Dánsko, Finsko, Island, Irsko, Lichtenštejnsko, Lucembursko, Norsko, Švédsko, Belgie, Francie, Itálie, Kypr, Malta, Nizozemsko, Portugalsko, Řecko, Španělsko, Bulharsko, Chorvatsko, Estonsko, Lotyšsko, Litva, Maďarsko, Rumunsko, Srbsko, Slovinsko, Severní Makedonie a Turecko. „Nejoblíbenějšími destinacemi pro praktické stáže jsou Německo, Portugalsko, Francie a Španělsko. V případě absolventských stáží je to především Německo, Rakousko a Itálie,“ doplňuje Petra Klusáková z odboru vnějších vztahů na Univerzitě Karlově. Tyto, ale i další země vyžadují odpovídající znalost angličtiny, která je stěžejním jazykem. Kdo by se toho obával, může zvolit podobné řešení, jako Ivana Fábryová. Jako Slovenka si vybrala firmu v České republice, kde jí jazyková bariéra zcela odpadla. V nabídce programu Erasmus+ jsou dva typy stáží – praktické a absolventské. Ty první jsou určené pro studenty, přičemž každý může využít jednu z nich pro každou úroveň vysokoškolského studia. To znamená, že může vycestovat jednou během bakalářských studií, jednou během magisterských nebo inženýrských studií a případně znova během doktorského studijního programu. Pokud studenti nevyužijí možnost mobility přímo během studia, mohou tuto šanci využít ještě jako nadcházející absolventi. Tedy na absolventskou stáž vyjet po ukončení studia, například ihned po státnicích. Účastník však již nemůže mít status studenta a stáž je třeba ukončit do 12 měsíců od absolutoria. Délka praxe může být dva až 12 měsíců. Zájem o ně je rok od roku vyšší. Například z Univerzity Karlovy vyjelo na praktické stáže v akademickém roce 2021/2022 celkem 264 studujících, o rok později jich bylo 443 a v akademickém roce 2023/2024 vyjelo již 510 studentů a studentek. U absolventských stáží jsou čísla nižší. V akademickém roce 2021/2022 na ně vyjelo 127 studujících, o rok později 73 a v akademickém roce2023/2024 opět počet vzrostl na zatím 90 studujících. „Absolventské stáže obvykle více než z poloviny realizují absolventky a absolventi lékařských fakult,“ upřesňuje Klusáková. Několikaměsíční pobyt v zahraničí sice není levnou záležitostí, lze na něj však získat stipendium. Pro pracovní stáže se pohybuje v rozmezí od 690 do 810 eur na měsíc, v závislosti na konkrétní zemi. „Výše stipendia je stanovena Domem zahraniční spolupráce pro všechny vysoké školy v České republice jednotně,“ dodává Klusáková. Jak se stipendiem bude stážista hospodařit, už je na něm. Největší část jde ale zpravidla na dopravu, ubytování, stravování, víza a další výdaje spojené s pobytem v zahraničí. Vedle těchto delších stáží existují ještě tzv. krátkodobé Ph.D. mobility, jejichž délka činí od 5 do 30 dnů. „Krátkodobé Ph.D. mobility jsou v programu Erasmus+ relativně nové, objevily se v roce 2021 jako jedna z inovací programového období 2021-2027,“ říká Petra Klusáková. Doplňuje, že řada Ph.D. studentek a studentů má zahraniční zkušenost integrovanou jako povinnou součást individuálního studijního plánu. A právě této možnosti využívají pro její splnění. Konkrétní firmu či organizaci si studenti mohou najít sami, prostřednictvím kontaktů univerzity nebo na specializovaných webových stránkách, jako je například https://erasmus-plus.ec.europa.eu. „O možnostech stáže v naší společnosti se mohou studenti dovědět také na kariérních dnech, kterých se na partnerských univerzitách pravidelně účastníme. Zároveň možnosti studentům představujeme na našem webu, sociálních sítích a dalších kanálech,“ říká Novotná. „Důležitým zdrojem, jak jsem za ty roky vypozorovala, jsou rovněž reference od studentů, kteří už na stáži byli a spokojenost se stáží šíří mezi spolužáky.“ A se stáží je samozřejmě spojené i „papírování“. Přihlášky na praktické stáže jsou obvykle již od počátku konkrétní. Konkrétní pracoviště si totiž studující domlouvají standardně již před podáním přihlášky. A předběžně jsou také žadatelé akceptování přijímající firmou či jinou organizací. Podáním přihlášky ale ještě nemusí být zcela vyhráno. Na obsazení míst na praxe probíhají výběrová řízení (je třeba splnit dané podmínky), z něhož vzejde pořadník úspěšných uchazečů o praxi. Také finance nejsou neomezené. Na každého se tak dostat nemusí.",
        "category": "Finance",
        "photos": 1,
        "date": "2024-08-30T00:00:00+02:00",
        "comments": 0
    },
    {
        "title": "Práce přesčas je někdy nutná. Zaměstnavatel ji ale nemůže vyžadovat jen tak",
        "content": "Vyváženost osobního a pracovního života je v dnešní době pro mnoho lidí důležitá, a to se projevuje i v jejich požadavcích při hledání zaměstnání. Firmy se tak setkávají s tím, že již při pracovním pohovoru se uchazeči o práci zajímají o pracovní podmínky včetně toho, zda je na dané pozici vyžadována práce přesčas. Typické je to zvláště pro nastupující generace. „Někteří z nich dokonce rovnou zdůrazňují, že hledají práci, kde se přesčasy buď vůbec nepředpokládají, nebo jsou výjimečné a dobře kompenzované,“ říká Jiří Halbrštát, ředitel marketingu ManpowerGroup. Trendem je opravdu věnovat práci jen vymezený čas. Dostatek volného času je pro stále více lidí důležitější než vertikální růst a nárůst zodpovědnosti. Jak ale zdůrazňuje Jiří Halbrštát, neznamená to, že by svou práci flákali. Udělají, co je potřeba, ale přesně ví, kdy jejich pracovní doba končí. Některé firmy jdou dokonce tak daleko, že se pyšní kulturou, kde jsou přesčasy výjimkou a kde je jasně stanovená hranice mezi pracovním a osobním životem. „Dokonce se objevují firmy, které považují práci přes čas za nežádoucí a třeba večer a o víkendech vypínají emailové servery,“ dodává Halbrštát. I přes trend většího vyvážení soukromého a pracovního života je zde však skupina lidí, kteří potřebují maximalizovat své příjmy a přesčasy proto vyhledávají. Je to ale spíše důsledek tíživé ekonomické situace než osobní preference. Například u výrobce dveří Solodoor zaměstnancům, u nichž vidí, že se ocitají ve finanční tísni, práci přesčas někdy sami nabízí jako řešení jejich situace. Ať tak či onak, realita je taková, že přesčasová práce je neodmyslitelnou součástí mnoha oborů a profesí, a to jak těch „kancelářských“, tak výrobních. „V pracovním prostředí je přesčasová práce důležitým, ale zároveň velmi citlivým tématem,“ potvrzuje Lena Geryková, personální manažerka společnosti Solodoor. „Je proto důležité, aby byla řízena efektivně a spravedlivě, s ohledem na potřeby jak zaměstnavatele, tak zaměstnanců. Což se snadno řekne, ale někdy hůře vykoná.“ V každém případě pro práci přesahující standardní pracovní dobu stanovuje legislativa poměrně jasná pravidla. „Zaměstnavatel může v daném roce nařídit 150 hodin, maximálně vždy osm hodin v týdnu,“ říká advokát Vít Havrda z kanceláře KODAP legal. Vedle toho je ale třeba odlišovat práci přesčas vykonávanou nikoliv podle nařízení zaměstnavatele, ale na základě dohody s ním. „Na základě dohody může zaměstnanec odpracovat v daném roce ještě dalších 266 hodin,“ uvedl Havrda. Doplňuje, že tyto hodiny mohou jít v daném týdnu i nad rámec povolených osmi hodin nařízeného přesčasu, současně ale nesmí porušit podmínku tzv. nepřetržitého odpočinku. Za práci přesčas samozřejmě náleží odměna – dosažená mzda a příplatek ve výši minimálně 25 procent průměrného výdělku. Nebo místo příplatku může čerpat náhradní volno, pokud se na tom se zaměstnavatelem dohodne. Přesto nemusí být, jak už bylo zmíněno, práce navíc každému po chuti. Pokud se ale nařízené přesčasy pohybují v zákonem stanovených limitech, odmítnout je nelze. Zaměstnavatel by to mohl evidovat jako neomluvenou absenci, což by mohlo vyústit až ve výpověď. „Dokonce by zaměstnanec mohl odpovídat za případnou škodu, kterou by takovým porušením pracovních povinností zaměstnavateli způsobil,“ upozorňuje Havrda. Existují ale výjimky. Přesčasy nelze nařídit například těhotným ženám, zaměstnancům pečujícím o dítě do jednoho roku věku. A ani těm, kteří pracují na zkrácený úvazek. Nutné přesčasy jsou obvykle vázány na splnění termínů úkolů, zakázek či dokončení projektů. V praxi se to ale bude přece jenom lišit podle toho, zda se jedná o „kancelářskou“ profesi nebo výrobu. Například v Solodooru se častěji potřebují domluvit na přesčasech s pracovníky ve výrobě než v administrativě. Nejčastějším důvodem jsou přitom zpožděné dodávky materiálu. „Například když materiál potřebný k realizaci zakázky dorazí až v pátek, domlouváme se se zaměstnanci na částečné nebo celodenní směně v sobotu,“ říká Geryková. Pokud o potřebě přesčasové práce ví firma dostatečně dopředu, zařazuje ji zaměstnancům předem do písemného rozpisu směn. Někdy to ovšem vyplyne až na poslední chvíli. „V takovém případě mistr obchází své pracovníky osobně a domlouvá s nimi například onu zmiňovanou sobotní směnu nebo prodloužení té stávající směny. Nutit však nikoho nemůže. V tomto případě je to na dobrovolnosti,“ popisuje Geryková. Množství hodin, které člověk ve výrobě pracuje navíc, je přitom snadno počitatelné. Zde je totiž každá směna jasně daná, ví se, od kolika do kolika hodin přesně trvá. „U přesčasů ve výrobě zaměstnanci automaticky počítají s tím, že je budou mít zaplacené a někteří s tím často kalkulují i ve svých rodinných rozpočtech,“ konstatuje Jana Vávrová, projektová manažerka personální společnosti Grafton Recruitment. Například v Solodooru platí svým lidem již několik let vyšší příplatek, než je zákonem daných 25 procent, mají to stanovené v kolektivní smlouvě. „Samozřejmě si může pracovník za přesčasovou práci vybrat náhradní volno. Většina zaměstnanců ale upřednostňuje finanční kompenzaci,“ doplňuje Geryková. Ani na „kancelářských“ pozicích se však někdy práci přesčas nedá vyhnout. „Dbáme na prevenci přetížení, proto se snažíme o efektivní rozvržení práce, aby zadané úkoly bylo možné plnit v rámci standardní pracovní doby. Přesto i u nás občas nastanou mimořádné situace, kdy je nutné, aby zaměstnanec zůstal v práci déle,“ říká Renata Čapková, tisková mluvčí České podnikatelské pojišťovny. Stejný přístup razí také společnost Provident Financial. I tady se snaží přesčasovým hodinám vyhýbat. „Pokud to ale někdy nezbytné je, probíhá vše na základě společné domluvy v rámci týmu. Preferujeme totiž, aby s případnými nadstandardními pracovními hodinami zaměstnanci souhlasili,“ říká Zuzana Dragounová, HR manažerka ve společnosti Provident Financial. V některých oborech či na některých pozicích dnes bývá pracovní doba flexibilní, případně navíc kombinovaná s home officem. Pak si i práci přesčas mohou zaměstnanci „vybalancovat“ sami. „Například v marketingu, PR či event managementu je poměrně běžné, že delší akce jeden den je následována kratší pracovní dobou druhý den,“ popisuje Vávrová. Někdy ale i u flexibilní práce je potřeba zkrátka celkově větší objem hodin. Typické je to třeba v IT. „Například tam, kde je nutné zajistit, aby kritické systémy vždy bezchybně fungovaly. Zaměstnavatelé ale na oplátku nabízí celou řadu výhod a dnů volna navíc,“ říká Jonathan Appleton, ředitel asociace ABSL, která sdružuje firmy z oboru IT a podnikových služeb, v nichž v ČR působí 160 000 zaměstnanců. Přibývá tak firem, které nabízí tzv. recharge day, tedy den na dobití baterek a načerpání energie po větším projektu. Například americká IT firma Pure Storage, která v Praze provozuje výzkumné a vývojové centrum, si uvědomuje že zaměstnanci někdy potřebují tvrdě pracovat na dokončení velkého projektu, což může znamenat práci přesčas. Po dokončení takového projektu si pak potřebují a zaslouží pořádně odpočinout. Po souhlasu svého nadřízeného si proto mohou vzít flexibilní volno nad rámec smluvních 5 týdnů dovolené. Zákoník práce ale připouští i to, aby práce přesčas byla již rovnou zahrnutá v pracovní smlouvě a také odměna za ně byla zahrnutá už ve mzdě. U řadových pozic je možné takto sjednat mzdu až v rozsahu 150 hodin práce přesčas za kalendářní rok. U manažerských pozic, pro které je tento institut poměrně běžný, to může být v maximálním rozsahu (tedy 150 hodin + dalších dobrovolných 266 hodin). „Nestačí ale uvést, že ve mzdě je již přihlédnuto k práci přesčas, ale musí být konkrétně sjednáno, zda je přihlédnuto k práci přesčasu v rozsahu například 50, 100 či 150 hodin v kalendářním roce,“ vysvětluje Vávrová. Tato možnost je přitom dána pouze u sjednané mzdy (tedy u mzdy sjednané smlouvou), nikoliv u stanové nebo určené mzdy (tedy u mzdy, jejíž výši zaměstnavatel jednostranně stanovil vnitřním předpisem nebo určil mzdovým výměrem). „Zároveň musí být přesčasy ve mzdě zahrnuty reálně, nesmí se jednat o ujednání jen ‚naoko‘, kdy by mzda zůstala stejná bez ohledu na sjednání s přihlédnutím k práci navíc,“ upozorňuje Havrda.",
        "category": "Finance",
        "photos": 1,
        "date": "2024-08-29T00:00:00+02:00",
        "comments": 4
    },
    {
        "title": "Kolik přistane na výplatní pásce absolventům v prvním zaměstnání",
        "content": "Absolventi by si v praxi při pohovorech se zaměstnavatelem měli dát pozor, že zaměstnavatelé mluví o hrubé mzdě, tedy o částce před zdaněním. Dva zaměstnanci se stejně vysokou hrubou mzdou totiž mohou mít v závislosti na čerpání odlišných daňových slev rozdílnou čistou mzdu. „Čistá mzda, kterou dostávají zaměstnanci na účet, je přitom vždy nižší než hrubá mzda, například u průměrné mzdy téměř o 21 procent,“ vypočítává Gabriela Ivanco, daňová poradkyně společnosti Forvis Mazars. Z hrubé mzdy odvádějí všichni zaměstnanci pracující na základě klasické pracovní smlouvy sociální a zdravotní pojištění. Vypočtenou částku sociálního a zdravotního pojištění nelze nijak snížit, při výpočtu povinného pojistného se neuplatňují žádné slevy, tak jako je to u daně z příjmu fyzických osob. Povinné pojistné platí stejně vysoké zaměstnanci s více dětmi i bezdětní zaměstnanci, pokud mají stejnou hrubou mzdu. „Sazba sociálního pojištění placeného zaměstnancem činí 7,1 procenta z hrubé mzdy a sazba zdravotního pojištění 4,5 procenta z hrubé mzdy, celkem tedy 11,6 procenta,“ doplňuje Ivanco. Sazby daně z příjmu jsou pro všechny daňové poplatníky stejně vysoké, tedy i pro absolventy. Do hrubé měsíční mzdy ve výši 131 901 korun je sazba daně 15 procent, teprve hrubá mzda nad tuto částku podléhá sazbě daně 23 procent. „Vyšší sazbě daně z příjmu podléhá až velmi vysoká hrubá měsíční mzda, na kterou absolventi zpravidla nedosáhnou. Téměř všichni tak platí ze své hrubé mzdy stejnou 15procentní sazbu daně z příjmu,“ vysvětluje daňová poradkyně. Již od první výplaty je možné při výpočtu zálohové daně z příjmu uplatňovat daňové slevy. Každý zaměstnanec má nárok na slevu na poplatníka ve výši 2 570 korun. Dalšími slevami jsou například na invaliditu prvního a druhého stupně, invaliditu třetího stupně, průkaz ZTP/P nebo daňové zvýhodnění na děti. Daňová sleva na studenta byla přitom od letošního roku zrušena. „Absolventi většinou uplatňují pouze základní daňovou slevu na poplatníka, proto například při hrubé mzdě 38 000 korun činí vypočtená záloha na daň z příjmu po uplatnění základní slevy na poplatníka 3 130 korun,“ upřesňuje Gabriela Ivanco. Absolvent s nástupní hrubou mzdou 38 000 Kč. Je bezdětný, uplatňuje základní slevu na poplatníka. Dobré je také vědět, že průměrná hrubá mzda za první čtvrtletí letošního roku činila 43 941 korun. Po odvodu daně z příjmu, sociálního a zdravotního pojištění dostane zaměstnanec čerpající pouze základní daňovou slevu na poplatníka částku 34 813 korun. „Za výpočet a odvod přímých daní ze mzdy je zodpovědný zaměstnavatel a zaměstnanci tak nemají daňové starosti,“ uzavírá Ivanco. Výplatní páska je dokument, který mnoho zaměstnanců ani neotvírá či nezkoumá. Ve skutečnosti obsahuje zajímavé a cenné informace. Z výplatní pásky zjistíte jaká je výše vašeho základního platu, ze které se vypočítávají sociální dávky. Kolik dní dovolené jste již vyčerpali a kolik vám zbývá. Kolik peněz z celkových nákladů na vaši práci vám zaměstnavatel pošle na účet a kolik státu a pojišťovnám. Nebo také podle jaké hodinové sazby se bude vypočítávat náhrada dovolené či státního svátku. „Každý měsíc si na výplatní pásce zkontrolujte, zda hrubá mzda odpovídá částce, kterou máte v pracovní smlouvě. Pokud by se stalo, že by vám zaměstnavatel na pásce přiznal nižší příjem, aby ušetřil na pojistném, a zbytek vám dal na ruku, nemuselo by se vám to v případě nemoci či dalších nepříznivých okolností vyplatit,“ radí Miroslav Dravecký z portálu Platy.cz.",
        "category": "Finance",
        "photos": 1,
        "date": "2024-08-29T00:00:00+02:00",
        "comments": 45
    },
    {
        "title": "Ešmejdi pomocí AI úspěšně lákají na investice a obírají lidi o miliony",
        "content": "Před novou velmi nebezpečnou praktikou z oblasti investičních podvodů teď varuje ČSOB. Kyber podvodníci se v ní snaží obalamutit důvěřivce tím, že jim pro první investici nabídnou český účet, často velké dobročinné organizace, která věří, že jde o nezištný dar. Zájemce o investici však myslí, že posílá peníze schopné investiční společnosti. Pro další a mnohem vyšší investice pak zmanipulovaným lidem nabízí podvodníci k převodu investovaných financí již zahraniční účty, kde se po penězích slehne zem. „Je to pro nás poměrně nová finta. Celý podvod začíná kliknutím na reklamu, která nabízí lákavé investiční služby řízené analytikem a umělou inteligencí, samozřejmě se zaručenými zisky. Po vyplnění online údajů se podvodníci ozvou své chycené oběti telefonicky a nabízejí první, takzvanou zkušební investici, která je v nižší částce, obvykle kolem šesti tisíc korun, a vypadá zcela bezpečně. Posílá se totiž na standardně vypadající české číslo účtu. Brzy po falešné investici dostane oběť informaci, že tento první vklad byl zhodnocený úspěšně. A rovnou začínají nabádat k vyšším investicím, které už ale směřují na zahraniční účty podvodníků,“ popisuje kroky podvodníků Petr Vosála. Jednou z takových organizací, kterou pro svou nekalou činnost podvodníci zneužili, je například i Člověk v tísni. „Díky jedné z našich dárkyní, která takto naletěla a nevědomě nám zaslala peníze, se nám podařilo odhalit už několik desítek plateb z různých účtů. Tyto peníze teď vracíme ve spolupráci s Policií ČR zpět podvedeným lidem. Je nám velmi líto, že se najdou ve společnosti lidé, kteří jsou ve svých podvodných praktikách schopní zajít až tak daleko, že zneužívají veřejné účty dobročinných organizací,“ dodává Tomáš Vyhnálek, vedoucí oddělení fundraisingu v neziskové organizaci Člověk v tísni. Podle odborníků jde o typ podvodu, při kterém lidé přicházejí o největší částky. „Nejčastěji řádově o statisíce korun, ale výjimkou nejsou ani milionové částky. Velmi často se setkáváme s tím, že klienti investují po menších částkách dlouhodobě. To, že se jednalo o podvodnou investici, zjistí někdy až po několika měsících nebo letech,“ poznamenává Petr Vosála. Zároveň doporučuje prověřovat každou jednotlivou investiční nabídku včetně jejího poskytovatele a nedělat žádná rychlá a unáhlená rozhodnutí pod tlakem. „Pokud už někdo provedl podezřelou platbu a zjistí to zpětně, vždy doporučujeme, aby nás neprodleně kontaktoval,“ dodává. Tyto podvody jsou často podpořeny falešnými videi s politiky nebo populárními osobnostmi, které zvyšují jejich zdánlivou věrohodnost. Mnoho lidí tak podlehne představě rychlého zbohatnutí a investuje významné částky, aniž by pochopili rizika. „Takzvaná deepfake videa, která vypadají velmi pravdivě, jsou jedním z nejnovějších nástrojů podvodníků. Zvláště u starších osob nad 50 let pozorujeme, že mají problém pochopit, že technologie již umožňují vytvoření obsahu, který se jeví jako autentický,“ poznamenává Marek Macháček, expert na prevenci platebních podvodů Komerční banky. Pomocí umělé inteligence umí dnes podvodníci vytvořit různě dokonalé napodobeniny známých osobností a vsunout jim do úst nejrůznější lákavé nabídky. Některá videa se dají snadno prokouknout, jiná působí na první pohled dokonale. Jedna z podvodných nabídek, která byla vytvořená umělou inteligencí, zneužila před časem například tvář a hlas Jaromíra Jágra. Šlo o „jedinečný projekt“, který měl být občanům Česka přístupný jen během omezené doby. Údajný Jaromír Jágr – přesněji postava vytvořená umělou inteligencí – ve videu sděluje, že se podařilo vyvinout speciální software, na jehož vývoj utratil Jágr během dvou let pět miliard dolarů. Software prý umí obchodovat s akciemi a vítězit v transakcích s úspěšností 98 %, protože analyzuje data 10 tisíc krát rychleji, chytřeji a účinněji než jakýkoliv počítač. Byl vytvořen proto, aby lidé mohli změnit svůj finanční stav a splnit si své životní sny. Může prý pomoci vyléčit chudobu. A pak nabádá, kolik peněz je třeba vložit do algoritmu, aby vklad začal automaticky růst. Během dne přitom stačí sledovat, jak zisk závratně roste. Jak poznat, že jde o podvod? „Člověk se ani nemusí zaměřovat na to, kdo ve videu je, jak vyslovuje některá slova či zda se mu správně hýbe pusa. Hlavní je, aby lidé při konzumaci této zprávy používali zdravý selský rozum a odpověděli si na otázku: Mají tyto celebrity a známé osobnosti zapotřebí dělat taková videa a slibovat lidem zbohatnutí? Určitě ne!“ doporučuje Marek Macháček. Doporučení a rad, jak nenaletět na finty kyber podvodníků, existuje celá řada. Sednout na lep přesto může každý. Potvrzují to nejrůznější případy. „Podvodníci ke svým útokům často využívají období, kdy jsou lidé více zaneprázdněni nebo roztržití, jako jsou svátky, prázdniny a především období před Vánocemi,“ přibližuje Pavel Šašek, manažer karetního servisu a prevence podvodů KB. Významnou roli při zachraňování peněz klientům dnes hraje také využívání umělé inteligence pro detekci podvodných aktivit. „Umělá inteligence je dvousečná zbraň. Zatímco podvodníci ji využívají pro vytváření sofistikovanějších útoků, my ji používáme k posílení našich obranných mechanismů,“ komentuje Pavel Šašek. „Zároveň velmi dobře funguje mezibankovní spolupráce nebo spolupráce s Policií ČR,“ dodává Petr Vosála. „Naše práce je jako šachová partie. Musíme pozorně sledovat tahy protivníka a neplýtvat časem na opatření, která podvodníky nezastaví. Abychom efektivně chránili úspory klientů, musíme být před podvodníky vždy o krok napřed,“ uzavírá Marek Macháček.",
        "category": "Finance",
        "photos": 2,
        "date": "2024-08-28T00:00:00+02:00",
        "comments": 7
    },
    {
        "title": "KOMENTÁŘ: Poplatek za předčasné splacení hypoték není výhra pro nikoho",
        "content": "Kolem poplatku za předčasné splacení hypotéky, který znovu zavádí stávající vláda, se ke konci loňského roku zvrhla až hysterická debata a okamžitě se tak stala politickým tématem pro opozici a „zastánce“ spotřebitele. Poplatek chtěly prosadit především banky, které delší dobu trpěly následky hypoteční turistiky a neměly proti ní žádné obrany. To mělo za následek, že klienti museli snášet vyšší sazby, než by měli s poplatkem, a úplně vymizely dlouhé fixace (dominantně sedmileté a desetileté), protože se tak banka bránila vzniklým nákladům v případě předčasného odchodu klienta jinam. Jak už to ale v České republice bývá, novela zákona ve finále neprospěje nikomu. Jak již dnes vidíme v praxi, banky nebudou snižovat úrokové sazby na hypotékách tak rychle, jak by mohly, a budou si stále proti předčasnému splacení tvořit rezervy. Na to banky interně používají koeficienty předčasného splacení: cenu hypotéky prostě navýší o rizikovou přirážku. O poplatku hovoří novelizovaný zákon, a to konkrétně § 117a odstavec 1: „Pro účely náhrady nákladů za předčasné splacení podle § 117 odst. 2 u spotřebitelského úvěru na bydlení podle § 2 odst. 2 písm. b) nebo c) věřiteli, který je oprávněn poskytovat spotřebitelský úvěr na bydlení, se rozumí a) účelně vynaloženými náklady vzniklými věřiteli v souvislosti s předčasným splacením částka odpovídající kladnému součtu nezbytných administrativních nákladů na předčasné splacení, jejichž výše nesmí přesáhnout částku 1 000 Kč, a úrokového rozdílu, b) úrokovým rozdílem rozdíl mezi smluvním úrokem a referenčním úrokem, …“ Tom Kadeřábek Dále pak zákon vysvětluje pojmy, jako jsou smluvní či referenční úrok atd. A právě zde to začíná být zajímavé. O tom, co je smluvní úrok, je asi zbytečné psát. V podstatě jde o částku úroku, kterou by v případě stávající sazby zaplatil klient do konce fixace. Zajímavější je ovšem další veličina ze vzorečku, a to referenční úrok. Zde se opět jedná o částku úroku, kterou by klient zaplatil do konce fixačního období, ale se sazbou stanovenou ČNB, nazvanou „průměr zápůjčních úrokových sazeb“. Tento nově zavedený a zveřejňovaný parametr, který je tvořen průměrem zápůjčních úrokových sazeb u spotřebitelských úvěrů na bydlení sjednaných v období tří po sobě jdoucích kalendářních měsíců, vypočítá Česká národní banka pro spotřebitelské úvěry na bydlení členěné do skupin podle srovnatelné délky období, pro které je sjednána pevná zápůjční úroková sazba, a podle toho, zda jde o spotřebitelský úvěr na bydlení zajištěný nemovitostí, nebo ne. A právě tento nově zveřejněný údaj vnesl do výpočtu účelně vynaložených nákladů (ÚVN) onu zajímavost (ČNB ho poprvé zveřejnila dne 9. 8. 2024). Pokud se na tyto sazby podíváme, a hlavně je dosadíme do vzorce, začnou nám v některých, a ne úplně ojedinělých případech, vycházet zajímavé hodnoty. Například u hypoték s tříletým fixem se nabídkové sazby nových hypoték podle Swiss Life Hypoindexu pohybují okolo sazby 5,12 %, a jak víme, skutečná sazba podepsaná v úvěrové smlouvě bývá ještě nižší. Onen referenční úrok je však pro úvěry se stejnou, tedy tříletou fixací vyhlášen na hodnotě 5,14 %. Už na první pohled je jasné, že pokud bych odečítal větší hodnotu od menší, vyjde mi záporné číslo, a kvůli tomu celý vzorec nevychází tak, jak asi všichni čekali. Ano, je pravda, že nikdo, kdo dnes podepíše úvěrovou smlouvu, by ji asi okamžitě nedoplácel, ale přesto je zřejmé, že výsledné hodnoty asi nebudou dosahovat takových hodnot, jakých se všichni obávali. Navíc je tento příklad uvažován pro novou hypotéku. V případě, kdy budeme uvažovat o úvěru na bydlení, který prošel refixací, a sazby bank bývají v rámci retenčních postupu ještě nižší než u nových obchodů, může skutečně dojít k případu, kdy kladný součet administrativního poplatku a úrokového rozdílu bude nula a klient bude mít předčasné splacení úplně zdarma. Klient hypotéku sjednal v červnu letošního roku se splatností 25 let a sazbou 5,23 %, na které nyní zbývá doplatit 1 milion korun a byla podepsána s tříletým fixem. Klient nyní požádá o předčasné splacení. Referenční úrok ČNB je 5,14 %. Smluvní úrok: 143 508 Kč Referenční úrok: 140 980 Kč Rozdíl těchto sazeb je tedy 2 528 Kč. Podle vzorce v zákoně by poplatek za předčasné splacení takovéto hypotéky činil, při použití maximálního možného administrativního poplatku, 3 528 Kč. Jde sice o částku vyšší, než klienti hradí dnes, přesto je to jen polovina onoho maxima (7 500 Kč), o kterém se hovořilo ještě před několika týdny. Je sice vidět, že změna výpočtu ÚVN nemusí mít na vlastníky hypoték tak zdrcující dopad, jak se mnohdy uvádělo, na druhou stranu se ukazuje, že situace okolo hypotečních úvěrů není vůbec jednoduchá. Důležitý je například i správný výběr doby fixace, který má vliv nejen na to, jak dlouho a jak vysokou sazbu budete platit, ale i na to, jak velký poplatek v případě předčasného splacení zaplatíte.",
        "category": "Finance",
        "photos": 3,
        "date": "2024-08-28T00:00:00+02:00",
        "comments": 6
    },
    {
        "title": "Pamatujete si vizitky, fax a šanony? Kanceláře současnosti se mění",
        "content": "Že už ani nevíte, o čem je řeč? Ano, pracoviště se v posledních letech hodně změnila. „Papírové vizitky bývaly nezbytnou součástí každého obchodního jednání. Dnes však mnoho profesionálů upřednostňuje digitální formy kontaktů, jako jsou e-vizitky nebo propojení na sociálních sítích, třeba LinkedInu,“ začíná exkurzi po kancelářském pravěku Kateřina Haring, čestná prezidentka Českomoravské asociace podnikatelek a manažerek. A připomíná další milé kartičky, které kdysi museli zaměstnanci vzít aspoň dvakrát denně do ruky – když si chtěli v docházkových hodinách ráno „píchnout“ příchod do práce a odpoledne odchod domů. „Tyto přístroje dnes nahradily moderní elektronické systémy, které umožňují sledování docházky digitálně, často přes mobilní aplikace,“ vrací nás Kateřina Haring zpět do současného světa, ve kterém zaměstnanci místo takzvaných píchaček či papírových knih příchodů a odchodů používají i čipové karty nebo systémy na otisky prstů. Možná nejste v práci tak dlouho, abyste pamatovali dálnopis, ale co třeba fax? Co se člověk někdy navztekal, než se mu pomocí telefonní linky povedlo „protlačit“ papíry s psaným textem nebo obrázky a někdo na druhé straně zprávu na svůj přístroj v pořádku dostal! „Je to pro mě překvapení, ale s některými zahraničními firmami je stále potřeba komunikovat pomocí faxu, takže i když už ho u nás skoro nikde nenajdeme, při komunikaci s USA je to zatím častý nástroj,“ upozorňuje Kateřina Haring. Podobně jako faxy zmizely z kanceláří také klasické tlačítkové kalkulačky a psací stroje. „A s nimi i náhradní pásky, kopíráky a průklepáky. Nenajdeme tu už ani meotary neboli zpětné promítačky, které plně vytlačily projektory. A teď místo projekčních pláten nastupují velkoformátové televize,“ přidává na soupisku další kancelářské „nebožtíky“ Jitka Kouba, marketingová ředitelka personální společnosti Grafton Recruitment, a pokračuje: „Jehličkové tiskárny dnes už skoro nikde nenajdete, diskety jako úložiště dat už také zmizely a na ústupu jsou i USB flash disky, které nahrazuje cloud, a to hlavně kvůli kybernetické bezpečnosti. Osobně jsem velmi flexibilní a digitalizaci oceňuji. Občas si ale s nostalgií vzpomenu, jaké to bylo, mít pracovní stůl v kanceláři a na něm pevnou linku s vlastním telefonním číslem. Byl v tom punc důležitosti jako ze starých filmů. Tereza Knířová, tisková mluvčí firmy Pluxee Věcí okolo nás znatelně ubývá. Někdy je propouštíme do kancelářských dějin s lehčím, jindy s těžším srdcem. Dnes nám chybí vlastně i ta kancelář jako taková – pracujeme z domova, a když jdeme do firmy, sedneme si tam, kde je místo. Kouzlo i pravidlo sdílení spočívá v tom, že jedinými konstantami zůstaly firemní notebook a mobil. Takže můj papírový notes a propiska působí na stole vlastně nepatřičně staromódně. Slabost pro ruční práci mě ještě neopustila.Eva Svobodová, finanční skupina UNIQA Jako mladík jsem obdivoval šéfy se stylovou degustační výbavou v kanceláři. Vitrínky s lákavým obsahem letitého koňaku nebo whiskey, to byl pro mě v devadesátkách symbol úspěchu. Tam se samozřejmě procházelo přes ‚ochranku‘ v podobě elegantní sekretářky. Nikdy jsem se k tomu nepropracoval a vlastně mi to ani nechybí. Pracujeme s neporovnatelně větším informačním balíkem a svůj mozek povzbudím radši čerstvým džusem. Nestýskám si ani po hromadách papíru. Kdysi jsem se odhodlal k ‚no paper office‘ a všechny informace mám v pečlivě zálohované krabičce. Virtualizace a mobilita dnešních kanceláří je moc fajn.Daniel Křížek, ředitel rozvoje české značky DITON Byla to především pandemie covidu, která poslala na pomyslné smetiště klasické počítače, jež mnohde postupně nahradily notebooky a tablety, které umožňují práci odkudkoli. „Mobilita je klíčem k modernímu pracovnímu stylu, a tak robustní stolní počítače nacházíme spíše ve specializovaných oborech, jako je grafický design nebo IT správa,“ souhlasí Kateřina Haring. A kvůli koronavirové epidemii to mají zřejmě spočítané i pevné linky, které na kancelářských stolech zabíraly vždycky to nejexkluzivnější místo. „Práce z domova a nutnost flexibility vedly k přechodu na mobilní zařízení a digitální komunikaci. Po návratu do kanceláří se ukázalo, že pevné linky již nejsou potřeba, protože mobily a internet plně zvládnou vše,“ potvrzuje Petr Douda, tiskový mluvčí personální společnosti Randstad ČR. Tiskárny, které do sebe mnohde pojaly i kopírky a skenery, sice v kancelářích a na chodbách stále ještě stojí, ale rozhodně se nezapotí tak jako kdysi. „Díky digitalizaci dokumentů a elektronickému podepisování smluv se bude v budoucnu tisknout ještě méně, sníží se spotřeba papíru, což je krok vstříc ekologičtějšímu a efektivnějšímu pracovnímu prostředí,“ předpovídá Petr Douda s tím, že na takovém digipracovišti je pak kybernetická bezpečnost úkolem číslo jedna. Šanonů a kartoték s lejstry je v kancelářích výrazně méně než dříve, najdou se možná ještě na personálních a účetních odděleních. S nimi se pomalu poroučejí i děrovačky, sešívačky, kancelářské sponky, lahvičky s korektorem, prostě všechny ty nezbytnosti, jež pomáhaly udržet hory papírů pod kontrolou. A tak regály v kancelářích mnohde zejí prázdnotou nebo už tam nejsou vůbec, protože stejně jako šanony letěly do sběru i různé příručky, brožury, návody, encyklopedie, jejichž informace je dnes možné najít na internetu. A místo objemných slovníků fungují online překladače, autoatlasy ve služebních vozech nahradily navigace... „Automatizace přebírá celou řadu běžných úkolů, jako je například přepisování dat do databáze nebo evidence faktur. Umělá inteligence pak dokáže pomoci i s dalším – s analýzou dat, tvorbou reportů, přípravou návrhů na zlepšení, vytvářením obchodních nabídek nebo poskytováním základních informací na infolince v podobě chatbota či voicebota,“ popisuje budoucnost kancelářské rutiny Jonathan Appleton, ředitel asociace ABSL sdružující firmy z oboru digitálních podnikových a IT služeb. Mění se samozřejmě i podoba kanceláří jako takových – ubývá těch samostatných. „Vzhledem k rostoucím nákladům na kanceláře se stále častěji setkáváme s otevřenými pracovními prostory. Ty podporují spolupráci a efektivní využití místa, i když některým zaměstnancům může chybět soukromí,“ podotýká Kateřina Haring. V moderních kancelářích také stále častěji chybí pevně stanovený zasedací pořádek. „U nás máme hot desking – každý si může sednout tam, kde mu to momentálně vyhovuje,“ potvrzuje trend Martina Machová, HR ředitelka společnosti Pluxee: „A postupně se také loučíme s častým létáním do zahraničí, které bylo před covidem samozřejmostí. Většina schůzek s centrálou a zahraničními kolegy se dnes řeší online, a tak snižujeme svou uhlíkovou stopu.“ Protože se lidé nesetkávají osobně tak často jako dřív, osiřely i velké zasedací místnosti, kde se konávaly všechny důležité porady. Naopak žádné dramatické stěhování se nečeká v pracovní kuchyňce, kde jsou všechny přístroje vytížené, dokonce i mikrovlnná trouba si svou pozici ještě nějakou dobu uhájí, protože se vrací do módy – anebo je prostě ekonomická nutnost nošení obědů z domova. „Co považuji za velkou změnu k lepšímu, je skutečnost, že zmizely popelníky. V některých firmách se přesunuly z pracovních stolů či chodeb před budovu, ale existují i výrobní podniky, kde kouření zakázali v celém areálu,“ pochvaluje si Jitka Kouba z Grafton Recruitment s tím, že v rozlehlých výrobách naopak přibyly koloběžky a kola, a to třeba i v elektrické verzi.",
        "category": "Finance",
        "photos": 4,
        "date": "2024-08-27T00:00:00+02:00",
        "comments": 1
    },
    {
        "title": "Investujete? Pozor na dluhopisy divných firem i vemlouvavé telefonisty",
        "content": "Kdo na to má peníze, ten investuje, chtělo by se říci k aktuální situaci na finančním trhu v Česku. Způsobů, jak na to, se nabízí hned několik. V zásadě se ale investování dělí na pasivní a aktivní. V prvním případě svěříte peníze profesionálům v oboru, v druhém případě investujete sám, tedy přímo. Tak trochu samostatnou kapitolou jsou pak investice prostřednictvím penzijních fondů s cílem zajistit se na stáří. I když se v Česku hovoří o penzijním spoření, nejde o nic jiného než opět o investování. Ve všech případech poptávka v Česku roste. „V segmentu investic registrujeme nárůst zájmu o 40 procent,“ shrnuje výsledky za letošní první pololetí oproti prvnímu pololetí loňského roku obchodní ředitel společnosti Partners Jan Brejl. Za tímto růstem podle něj stojí především klesající úrokové sazby na spořicích účtech a také zvýšení zájmu o pravidelné investování, které je podpořeno dlouhodobým investičním produktem. Ten umožňuje investice odečíst od daňového základu. Skutečností je, že letošní novinka – dlouhodobý investiční produkt, takzvaný DIP – akceleroval investiční trh. Dlouhodobý investiční produkt můžeme připodobnit k určité schránce, do které si lidé převádějí jednotlivé investiční, ale i další finanční produkty. Od státu pak získají daňové zvýhodnění. Avšak pozor, DIP není klasický penzijní fond se státní podporou, přísně regulovanými poplatky a rovněž daňovými úlevami. Je doplňkem k nim. „Já osobně si troufnu tvrdit, že DIP bude ve svém náběhu úspěšnější nejen než někdejší důchodové spoření, takzvaný druhý důchodový pilíř, ale možná i více než doplňkové penzijní spoření, reformovaný třetí pilíř,“ říká výkonný ředitel České asociace společností finančního poradenství a zprostředkování Marek Černoch. Důvodů, proč v Česku roste zájem o investování, je ale více. Jan Brejl vyjmenovává i některé další. „Hodně tomu přispívá nástup do produktivního věku generací, které nezažily ´divoké devadesátky´. Mají i zajímavý pohled na způsoby tvorby rezerv na stáři. Dobře je to vidět u doplňkového penzijního spoření, kdy tento produkt považují za příliš omezený a raději si vybírají z širších nástrojů investičního světa,“ tvrdí. A má pravdu. Jeho slova potvrzuje obchodní ředitel společnosti XTB pro Česko a Slovensko, která si žádá od investorů aktivní přístup k investicím, Vladimír Holovka. „Zájem o investování, ale i finanční gramotnost a povědomí o investicích rostou v Česku i na Slovensku již delší dobu, ale covid vše dramaticky urychlil. Každý může tento trend sledovat i v rámci našich obchodních výsledků. Jsme burzovně obchodovaná firma a musíme tyto informace pravidelně zveřejňovat,“ říká. Na otázku, jak „covid vše dramaticky urychlil“, odpovídá: „Za covidu lidé nemohli chodit ven, neměli pořádně kde a za co utrácet, a proto se přesouvali k online ´koníčkům´. Investování pak bylo jedním z nich.“ Situaci podle něj nahrály i tehdejší výkyvy na trzích, takzvaná volatilita. Ta totiž pro obchodníky a investory představuje jednoznačné obchodní příležitosti, které spočívají v rychle se měnících rozdílech mezi nákupní a prodejní cenou investičních nástrojů. Denní obchodníci, takzvaní tradeři, tak vydělávají na rychle se měnících cenách investičních nástrojů, dlouhodobí investoři zase nakupují tyto nástroje se slevou. Samozřejmě, že to samé dobře platí i obráceně – tradeři prodělávají na rychle se měnících cenách investičních nástrojů a dlouhodobí investoři prodávají se ztrátou to, co draze nakoupili. Avšak tak už to na trzích chodí. Podle Holovky do hry ale vstoupily i další faktory. „Dalším faktorem se ukázaly i vládní podpory a pumpování likvidity do trhů. Aspektů v době covidu bylo vícero, ale téměř všechny hrály do karet zájmu o trhy, investování i trading,“ vysvětluje Holovka. To, že se investování stává čím dál více běžnou součástí hospodaření českých domácností, je podle odborníků pozitivní. Česko se tím přibližuje západním zemím, kde domácnosti své volné prostředky běžně investují. Ať už z důvodu, aby se lidé zajistili na stáří nebo svůj nabytý majetek udrželi, zhodnotili a předali dětem. Je ale třeba postupovat uvážlivě a opatrně. „Každému doporučuji být velmi obezřetný u rozhodnutí kam a komu své prostředky svěřuji. Zvýšené pozornosti je nutné dbát především u dluhopisů méně známých firem, které slibují vysoké zhodnocení. Pamatujte, že součástí investování je vždy i diverzifikace. To je staré známé investorské pravidlo – nedávejte všechna vajíčka do jednoho košíku,“ radí Jan Brejl. Diverzifikaci investic jako základ zdravého investování vnímá i Vladimír Holovka. I ten ale upozorňuje na konkrétní problematické investice, které se v Česku rozmohly jako houby po dešti. A není páky, která by je z trhu dostala pryč. Varuje především před společnostmi, které u nás roky telefonicky obtěžují potenciální investory se zaručenými tipy se zhodnoceními desítek procent ročně. Podle něj mají většinou velice dobře propracované postupy, jak klienta přesvědčit k tomu, aby s nimi začal obchodovat. „Při prvním kontaktu většinou nabídnou investici do nějaké známé firmy. Určitě znáte Facebook nebo Apple, často začínají. A skutečně první obchody udělají na notoricky známých akciích, ale pak klienta převedou do méně známých akcií, nebo přímo na komoditní trh. A tam už mají obrovský prostor pro účtování si enormních poplatků, protože je dokáží snadněji skrýt,“ varuje Holovka.",
        "category": "Finance",
        "photos": 4,
        "date": "2024-08-27T00:00:00+02:00",
        "comments": 2
    },
    {
        "title": "Osvědčená pravidla, kterými můžete zkrotit svůj domácí rozpočet",
        "content": "Povinné čili mandatorní výdaje státu plynou z jeho zákonů a smluvních závazků. Spolu s dalšími výdaji, jimž se stát nemůže vyhnout, především platy státních zaměstnanců a výdaji obranu, tvoří většinou téměř devět desetin rozpočtových příjmů státu, a zhruba dvě třetiny jeho výdajů. Na zbývající či jednorázové výdaje, o kterých vláda může volně rozhodnout na základě potřeb země, označované jako diskreční, tak většinou již příliš prostoru nezbývá. Pokud se bez nich nebo bez jejich zvýšení vláda neobejde, musí si půjčit. Zaváže se tak do budoucna k dalším mandatorním výdajům v podobě úroků. Nebo si potřebné peníze vytiskne. Problémem rozpočtového hospodaření států však není jen to, že jejich mandatorní výdaje jsou příliš vysoké, ale především to, že se obtížně snižují. K jejich poklesu chybí „politická vůle“, tedy odvaha. Jak jsou na tom v tomto ohledu domácnosti? Rozdělení výdajů na mandatorní a diskreční platí i pro rozpočty domácností. Jejich mandatorní, tedy nutné, a současně poměrně trvalé výdaje, jsou ty, bez kterých se nelze obejít. Plynou z dlouhodobých smluv, především nájemních, pojistných či úvěrových, ze smluv o dodávkách energií, telekomunikačních služeb apod. Patří k nim i nezbytné výdaje na stravu, oblečení a chod domácnosti, dopravu, léky a léčebné výlohy, vzdělávání a kulturu. Zbývající, diskreční výdaje domácností jsou vynakládané na věci, jež zcela nezbytné nejsou. Vztahují se k nákupům, které se netýkají našich potřeb, ale kterými si spíše plníme svá přání. Na prvý pohled by se mohlo zdát, že udržení vyrovnaného rozpočtu domácností je ve srovnání se státy jednodušší. Podíl nutných výdajů na jejich celkových příjmech je totiž ve srovnání se státy většinou nižší, a prostor pro jejich diskreční výdaje tak bývá větší. Problém výdajů jednotlivců či domácností však bývá odlišný. Souvisí s tím, že naše přání vítězí často nad našimi potřebami, a naše diskreční výdaje, které nejsou nutné, tak v našem rozpočtu občas vytlačují výdaje, které nutné jsou. Kontrola rozpočtových výdajů domácností je proto často stejně „náročná“, jako kontrola rozpočtových výdajů států. Jejich problémem mohou být totiž jak vysoké mandatorní výdaje, tak příliš vysoké výdaje diskreční. Mandatorní výdaje mají – či by měly mít - v našem rozpočtu přednost. Většinou je nelze snížit ze dne na den, kontrolovat je však lze. Jedním z hlavních pravidel, kterými by se jejich kontrola měla řídit, je udržovat jejich podíl na čistém příjmu domácnosti ve výši, která příliš nepřekračuje 60 %. Když je tento podíl v našem případě vyšší, měli bychom se dlouhodobě snažit ho snížit. Velmi pravděpodobně totiž existují položky, které bychom mohli - či měli – v zájmu svého finančního zdraví omezit. Pokud naše mandatorní výdaje této úrovně nedosahují, je to skvělá zpráva: přebytek totiž můžeme vložit do svých úspor nebo investic. K nejjednodušším, i když ne okamžitým způsobům, jak podíl svých nutných výdajů na celkových příjmech snížit, většinou patří: Úprava dodavatelských smluvPoskytovatelé služeb, ať již elektřiny, plynu, vody, internetu, telefonů apod., se kterými máme uzavřeny dlouhodobé smlouvy, jsou často ochotni přistoupit na nižší sazby či tarify. Většinou to však neprovedou sami, ale až tehdy, kdy je o to požádáme. Využít je však třeba vhodný okamžik, kdy ceny těchto služeb klesají, a svou žádost opřít i o konkurenční nabídku. Změna pojištěníTotéž platí o výši pojistného, které platíme za auto, domácnosti apod., případně bankovních poplatků. Částky pojistného, které hradíme, bychom měli čas od času porovnat s konkurencí, nebo si od ní vyžádat konkurenční nabídku. Pokud je tato nabídka příznivá, můžeme ji využít, nebo požádat svou stávající pojišťovnu, aby nám částky pojistného snížila. Otázkou může být i to, zda nejsme s ohledem na svá rizika „přepojištěni“ nebo zda bychom nemohli snížit své pojistné na základě vyšší spoluúčasti. Konsolidace dluhuPokud máme dluh s vysokým úrokem nebo dokonce více takových dluhů, můžeme se pokusit získat novou půjčku, která naše stávající dluhy sloučí, a splácet tak jedinou půjčku s nižší úrokovou sazbou. V praxi to znamená, že celý dluh splatíme dříve. Nákupy potravinNa potravinách není vhodné šetřit, vhodné však není ani s nimi plýtvat. Cestou, jak toto plýtvání odstranit, nebo mu předejít, je lepší plánování nákupů s ohledem na naši pravidelnou týdenní spotřebu potravin, a nakupování na základě seznamu. Úspor můžeme dosáhnout i nákupy v e-shopech a bezplatnou dovážkou jídla domů. Využívání jednorázových prodejních „akcí“ svádí naopak k tomu, že ve snaze ušetřit nakupujeme věci či množství, která nepotřebujeme, což je i důvod, proč je obchodníci používají. Výhodnější je získat trvalé slevy pro stále zákazníky. Povaha těchto výdajů se může u různých domácností lišit, mimo jiné s ohledem na výši jejich příjmů. V zásadě však platí, že některé z nich jsou důležité, protože nám pomáhají udržet si zdraví a duševní pohodu a zlepšit kvalitu života. Jiné jsou naopak odrazem našich spontánních, někdy impulzívních a ne zcela rozumných přání, bez jejichž splnění dokážeme velmi dobře přežít. Často tak k nim patří i nákupy, bez nichž by nám bylo lépe. Do druhé z těchto skupin patří především výdaje za tabák, hazard nebo „rychlé“, spíše však „odpadkové“ potraviny, kterými si ničíme zdraví, a částečně i alkohol. Patří k nim však, alespoň z části, i výdaje na jídlo a pití mimo domov, nákupy „značkových“ spotřebních předmětů i technického zboží „poslední generace“, které nepotřebujeme. K typickým příkladům patří poslední model smartphonu. Spadají sem i časté nákupy nového automobilu, některé osobní služby, nejrůznější předplatné, která hradíme, protože jsme se zavázali k „bezplatnému odběru“ daných služeb. Dále třeba členství v nejrůznějších klubech, výdaje za nepříliš kvalitní zábavu, ale i zbytečně drahá dovolená. Východiskem kontroly těchto výdajů je určit, které z nich jsou důležité a proč, a vyčlenit si na ně ve svém rozpočtu určité pevné místo. Ostatní, tedy ty, které nic podstatného nepřinášejí, je pak žádoucí omezit. I tehdy, kdy je neomezíme hned, bychom měli o nich vědět, abychom na nich mohli ušetřit v obtížnějších dobách. Půjde zpravidla o výdaje, které vznikají bez většího zvážení, pod vlivem reklamních kampaní, snahy „přiblížit“ se ostatním či demonstrovat svou spotřebu navenek. Často k nim přispívá i placení kreditní kartou. K nejjednodušším tipům na snížení těchto výdajů patří omezení restauračního stravování, které je nejen draží, ale někdy i méně kvalitní než vaření jídel doma, využívání veřejné dopravy nebo dopravních platforem místo vlastního auta. Řešením je i plánování spotřebních výdajů a dodržování jejich priorit, kontrola předplatného nejrůznějších služeb a pokud je pravidelně nepoužíváme, některá z nich zrušit. Možností je třeba i cvičení doma, namísto členství v drahé posilovně nebo změna nastavení domácího termostatu. Nástrojem, který nám může při kontrole diskrečních výdajů pomoci, jsou jednoduchá číselná pravidla, týkající se skladby výdajů domácnosti, kterých je dobré se alespoň rámcově držet. K hlavním pravidlům toho druhu, usnadňujícím vyrovnané či bezproblémové řízení rozpočtu domácnosti, patří pravidla „60-40“ a „50-30-20“. Obě hovoří o tom, jak bychom měli výdaje své domácnosti z dlouhodobějšího hlediska rozdělit. Jde o pravidlo, které doporučuje věnovat 60 % příjmů domácnosti na výdaje, které jsou dlouhodobě stálé a víceméně neměnné, nebo které nelze změnit hned. Typicky jde o výdaje na nájem, splátky hypotéky, výdaje za energie a služby, dopravu do práce apod. Zbývajících 40 % příjmů bychom pak měli věnovat na výdaje variabilní povahy, které lze změnit poměrně snadno a které tak lze snadněji přizpůsobit změněným příjmům domácnosti, tedy výdaje za potraviny, volný čas apod. Pravidlo zdůrazňuje přednostní význam fixních výdajů před těmi, které máme snadněji pod kontrolou. Je trochu náročnější a jeho podstatou je rozdělení výdajů domácnosti do tří kategorií, a sice potřeb, přání a úspor. Základním doporučením tohoto pravidla je věnovat na tyto výdaje 50 %, 30 %“, resp. 20 % celkových čistých příjmů domácnosti. Pravidlo zdůrazňuje kontrolu mandatorních i diskrečních výdajů domácnosti a význam úspor včetně splácení dluhu. Nelze je chápat jako „tvrdý“ příkaz, ale spíše jako vodítko či dlouhodobý cíl, na který by se mělo zdravé hospodaření domácností zaměřit. Tak ho chápe i OSN, podle které je zásadou vedoucí k „finančnímu blahobytu“ domácností.",
        "category": "Finance",
        "photos": 3,
        "date": "2024-08-26T00:00:00+02:00",
        "comments": 2
    },
    {
        "title": "KVÍZ: Povinná výměna kotlů se blíží, žádost o dotaci ale stihnete",
        "content": "Zákaz používání kotlů 1. a 2. emisní třídy je v zákoně už od roku 2012. Důvodem je převážně snaha o snížení emisí. Domácnosti totiž vyprodukují více než 75 % všech emisí jemných prachových částic. Alternativní způsoby vytápění mají pomoci toto číslo výrazně snížit. Každá domácnost má jiné potřeby a to je potřeba zohlednit při výběru nového vytápěcího systému. Důležitým faktorem je typ domu, rozpočet a životní styl. V poslední sobě jsou velice populární tepelná čerpadla, díky tomu, že se do nich nepromítají rostoucí ceny energií a zároveň jsou šetrná k životnímu prostředí. Vytápět se ale dá i klimatizací, která se v posledních letech stává v období horkých letních dnů nutností. Proč ji tedy nevyužít celoročně? „Pokud se chcete při vytápění na klimatizaci zcela spolehnout, je třeba důkladně zvážit její energetickou náročnost. Obecně platí, že topení klimatizací, která pracuje na principu tepelného čerpadla, je oproti elektrickým přímotopům velmi úsporné,“ uvádí Martin Mrajca, spolumajitel společnosti 81klima.",
        "category": "Finance",
        "photos": 0,
        "date": "2024-08-25T00:00:00+02:00",
        "comments": 3
    },
    {
        "title": "Po Sobíkovi jsem těžko hledala práci, řekla vítězka Emmy Gunningová",
        "content": "Richard Gadd napsal seriál Sobík pro Netflix podle svých skutečných zážitků se stalkerkou Fionou Harveyovou, kterou ve filmu pojmenovali Martha. Sehrála ji Jessica Gunningová a získala si tím hromadu fanoušků. Ale zatímco Richard Gadd okamžitě po úspěchu seriálu dostal od Netflixu nabídku v hodnotě téměř milion dolarů, Gunningová nemohla sehnat práci. „Richard měl po tom úžasné schůzky a mně se všichni ptali: Co máš ty? A já dostala nabídku na Celebrity Infested Waters, kde hvězdy plavou se žraloky, a potom od australské produkce, abych v zájezdovém představení Petra Pana hrála pana Smee (lodník kapitána Hooka - pozn. red.),“ popsala Gunningová pro deník The Sun. Gunningová hraje divadlo už od 17 let. První roli v seriálu dostala v roce 2008 v Pánu času. Zahrála si v seriálech Zákon a pořádek: Spojené království, Městečko Fortitude nebo Psanci. U filmu se jí zatím moc nedaří. Role Marty ale podle ní přišla v pravou chvíli. „Myslím, že kdybych ji dostala před deseti lety, neuměla bych si s ní moc poradit. Ale teď jsem s tím v pohodě a jsem skutečně hrdá a nadšená, že to vidělo tolik lidí,“ řekla Gunningová ještě předtím, než za roli získala cenu Emmy za vedlejší roli. Richard Gadd získal za Sobíka Emmy pro nejlepší mužský herecký výkon a už připravuje nový seriál, tentokrát pro HBO, který má zatím pracovní název Lions.",
        "category": "Revue",
        "photos": 16,
        "date": "2024-09-16T14:20:00+02:00",
        "comments": 3
    },
    {
        "title": "Nemohl jsem si ani obléknout kalhoty, říká Gordon Ramsay po nehodě na kole",
        "content": "Gordon Ramsay během focení na titulní stranu časopisu Men’s Health UK prozradil, že málem zemřel při děsivé nehodě na kole. Po nehodě měl obrovskou fialovou modřinu. „Nemohl jsem si ani obléknout kalhoty a ponožky,“ svěřil se šéfkuchař. „Cítil jsem se, jako kdyby mi bylo 95. Můj asistent Justin mě musel každé ráno oblékat. Žádat třicetiletého kluka, aby mi oblékal spodky, bylo trapné,“ dodal Ramsay. Na sociální sítě po nehodě napsal, že lidé mají nosit přilbu a dbát na své zdraví. Během nehody si naštěstí nezlomil žádné kosti ani neutrpěl velká zranění. Fanoušky ujistil, že je pouze pohmožděný a vypadá jako fialová brambora. „Jsem vděčný všem lékařům, sestrám a personálu z nemocnice, kteří se o mě starali a kontrolovali mě, nejvíce jsem ale vděčný za svoji helmu, která mi zachránila život,“ zdůraznil. Ani po tomto karambolu ale nehodlá ubrat. „Mohl bych se posadit, dát si nohy nahoru, koupit si loď a vyrazit do Karibiku, ale nemám o to zájem. Miluji nebezpečí a mohu to udělat, protože jsem v dobré formě,“ říká slavný kuchař. „Až nebudu mít sílu, rozhodnu se pověsit to na hřebík. Vyrůstal jsem s otcem a matkou, kteří ani neměli vlastní dům, takže jsem nebyl rozmazlovaný a na peníze. Miluji luxus, miluji auta, ale pracuji velmi tvrdě,“ uvedl Ramsay.",
        "category": "Revue",
        "photos": 14,
        "date": "2024-09-16T09:40:00+02:00",
        "comments": 2
    },
    {
        "title": "Léto bylo hektické, ale váhu jsem si uhlídal, pochvaluje si Michal David",
        "content": "Rozhovor spolu děláme na uvedení muzikálu Děti ráje 2. Co konkrétně pro vás tento projekt znamená?Znamená to, že Sagvan Tofi oživil písničky staré skoro čtyřicet let na Dětech ráje 1, které se dostaly do povědomí mladé generaci a žijí dál, což je velmi důležité. V pokračování zazní další písničky z dob, kdy jsme je psali s Kroky Františka Janečka, které už dnes někteří vůbec neznají. Pro mě je to úžasné nejen jako pro autora, ale i jako pro interpreta, který je zpíval. Moc se na to těším. Přiznám se, že jsem neviděl ani jednu zkoušku a ani nechci. Chci přijít až na premiéru, abych nasákl tu správnou atmosféru. Dělá to Radek Balaš jako režisér a Sagvan napsal scénář, tak je jistota, že to bude skvělé. Co předchází tomu, než takový projekt vznikne? Musí se ošetřit a vlastně i nakoupit autorská práva?Ano, musí. To je práce produkce, to znamená Sagvana a jeho lidí. Musí se domluvit, jaké písničky se vyberou, a autoři textů i hudby k tomu musejí dát souhlas. Pak se musí vybrat aranžér a zase to musejí odsouhlasit autoři, jestli je to pro ně schůdné a dobré. To je obvyklý proces – autorskoprávní kolečko se musí udělat vždycky. Když odbočíme od Dětí ráje, kolik termínů máte v plánu vy osobně na svá vystoupení do konce roku?Mám jich opravdu hodně, teď nevím přesný počet. Nejsou to jen vystoupení, jsou to i koncerty s kapelou, teď jsem zrovna o víkendu vystupoval na Kladně, kde byl Leoš Mareš, skupiny Mr. President, Twenty 4 Seven, zpěvák Haddaway, kapela Jelen, byla to velká akce na závěr léta. Takové akce mám rád, protože si tam každý přijde na své. Jaké bylo vaše léto, když ho zrekapitulujeme?Takové trošičku napůl pracovní, napůl odpočinkové. Byl jsem i na Tenerife, ale mezitím například také v Miláně, protože už připravuju O2 arénu na rok 2025 na 12. a 13. června k mým pětašedesátým narozeninám. V Itálii jsem kvůli tomu měl jednání s designéry zpěváků Erose Ramazzottiho a Andrey Bocelliho, kteří mi budou na tyto dva velké koncerty dělat light design. Mezitím jsem průběžně jezdil natáčet do Londýna s kapelou zpěváků Robbieho Williamse a Jamese Blunta své nové album. Bylo to takové trochu hektické léto, ale je to fajn, protože mě ta práce baví a vznikají nové písničky. Čas není natahující. Máte někdy ty čertíky v hlavě a řeknete si „už je zase září, já jsem se chtěl přitom letos v létě věnovat více své ženě i vnukovi“?(smích) Já si myslím, že my jsme taková rodina, kde se pořád všichni vidíme a jsme hodně často spolu, takže tam to věnování se soba navzájem je takové automatické. Spíš bych řekl, že jsem se práci možná věnoval méně, než jsem původně chtěl. Zkorigoval jsem si to, takže je to takové půl napůl. Když jsme spolu dělali před pár měsíci rozhovor, povídali jsme si mimo jiné o tom, jak jste úžasně zhubl a jakou máte za sebou velkou proměnu. Bylo léto v tomto ohledu takovým tenkým ledem, v tom smyslu, že tam byla spousta nástrah, kterým musíte odolávat?V létě se více pije, také se méně pracuje, to jsou ty nástrahy. Je jasné, že člověk se musí hlídat a že hlavně v létě člověk přibírá. Já měl to štěstí, že jsem si to uhlídal. Zatím jsem pořád na stejné váze. Jste ochotný a připravený věnovat dalších patnáct let dohledu nad muzikálem Děti ráje 2?Dohled asi nebude z mé strany potřeba. Důležité je, aby ty písničky, které vybral Sagvan a které jsem napsal, tak aby fungovaly. Aby to bodovalo, aby se to lidem líbilo. Já budu muzikálu přát, ať všechno dobře dopadne a ať je to úspěšné. Protože tím pádem jsme úspěšní i my jako autoři. VIDEO: Michal David slaví čtyřicet let s manželkou Marcelou. Napsal pro ni písničku jako vyznání lásky:",
        "category": "Revue",
        "photos": 55,
        "date": "2024-09-16T00:06:09",
        "comments": 34
    },
    {
        "title": "Tady se přání plní. Nela Boudová našla v Kalábrii kouzelný kostel",
        "content": "Obě knihy Blanky Malé jsou bestsellery. Mimo jiné inspirují ženy k tomu, aby vzaly život do svých rukou. Nelu Boudovou vyzvali, aby se stala kmotrou té druhé – Srdce nemá vrásky. V té době autorku ještě neznala a trošku se zdráhala nabídku přijmout. „Zpočátku jsem si říkala, že asi půjde o nějaký povrchní ženský románek. Nebyla jsem z té nabídky úplně nadšená. Ale přečetla jsem si Blančinu předchozí knížku Láska ve špičce italské boty a přišlo mi to tak hezké, milé a hlavně důležité vyprávění, že jsem řekla ano. Když člověk ví, že všechno, co tam Blanka popisuje, je pravda... Oceňuji hlavně její pozitivní přístup k životu, který by mohl ovlivnit i její čtenářky, aby se nebály udělat v životě určitá rozhodnutí, byť se jejich okolí mohou zdát jako naprosto nesmyslná,“ říká Boudová. Blanka Malá a Nela Boudová (2024) Blanka Malá opustila prestižní post rozhlasové moderátorky v Česku a začala si plnit své sny. V Itálii chtěla žít odjakživa, léta se učila jazyk a na jedné ze svých dovolených v Kalábrii, vhodila do schránky v tamním kostelíčku lísteček s přáním, aby tam mohl žít natrvalo. A začaly se dít věci. Po několika nevydařených manželstvích se nahodile seznámila s o sedmnáct let mladším Italem Agostinem, se kterým dnes žije už třetím rokem v Kalábrii. „Moje maminka tu knížku četla a říkala, tam to musí být tak krásné, já bych tak chtěla vidět ten kostelíček, kam ženy vhazují svoje přáníčka... Tak jsem zavolala Blance a s mámou a mojí kamarádkou Dagmarkou, která mluví dobře italsky, jsme se vypravily do Kalábrie. Ubytovaly jsme se v hotelu a každý den si dělaly výlety. A samozřejmě jsme byly i v tom kostelíku v městečku Tropea, kam jsme všechny vhodily do schránky svoje přání,“ říká Boudová. Po čem touží její jedenaosmdesátiletá stále ještě vitální maminka netuší, ale věří, že se její přání týkalo rodiny i jejího osobního života, to její bylo prý soukromého charakteru. „Každý vztah s mladším partnerem má nějaká úskalí. Taková žena o sobě často pochybuje, má z toho strach, ale když je postavený na opravdových hodnotách, má dobré základy, což se časem projeví, může vydržet. A jak jsem pozorovala Blanku s Agostinem, tam je opravdu velké vzájemné porozumění,“ dává Nela svojí kamarádce naději. Ta je ovšem smířená i s opačnou variantou. „I kdyby to mělo být jenom pár let, stojí mi to za to,“ tvrdí Blanka. Každopádně Kalábrie nyní zažívá „nájezdy“ žen, které by rády kráčely v jejich stopách. Chodí po pláži, kde Agostino poprvé potkal a oslovil Blanku Malou a do bílého kostelíka na pískovcové skále v Tropee. Kalábrie ale nabízí mnohem víc. „Absolutně chápu, proč se do ní Blanka zamilovala. Je to chudý kraj, Kalábrijci jsou především zemědělci a jejich produkty chutnají opravdu neskutečně. A má fascinující přírodu. Působilo to tam na mě velice zdravě a nezkaženě. A jejich moře je považováno za jedno nejčistších vůbec. Určitě se tam vrátím,“ plánuje si Nela. Kostel Santurario di Santa Maria dell´Isola v italské Tropee a Blanka Malá (2024) Vzhledem k tomu, že obě knížky Blanky Malé jsou doplněny italskými recepty, začala si herečka doma i vařit jako Kalábrijci. Sama má na svém kontě taky pár knih. Jsou určeny dětem. „Svoji třetí knížku jsem psala přímo pro Sašenku. Tenkrát jsem si ji vzala do pěstounské péče a protože musela nosit okluzor, který ji trápil, napsala jsem příběh o holčičce s podobným problémem. Původně se knížka měla jmenovat Saša a její cesta od Chmury, ale ona se tomu bránila, tak se jmenuje Bětka a její cesta od Chmury. Předchozí knížky O víle Voněnce a Eliška a korálníčci, které jsem namluvila i jako audioknihy, Saša pořád poslouchala, tak si dnes říkám, že jsem je všechny v podstatě dělala pro ni,“ vysvětluje Nela, která má už dva dospělé vlastní syny. Dcera jako jediná chce ale kráčet v jejich šlépějích. V březnu ji čekají talentové zkoušky na konzervatoř. Nela Boudová hraje nově v Ordinaci v růžové zahradě a taky v komedii Věštkyně, s níž jezdí po republice. Jejím autorem je Tomáš Svoboda, který ji psal na zakázku pro krakovské divadlo. Jenomže téma, kdy stárnoucí herečka ve svém věšteckém televizním pořadu vyvolá papeže Jana Pavla II, nemělo v silně věřícím Polsku šanci na uvedení. Hrají tam ale jeho Srnky.",
        "category": "Revue",
        "photos": 54,
        "date": "2024-09-16T00:00:00+02:00",
        "comments": 1
    },
    {
        "title": "Vojtek skončil se zatopenou zahradou, Lašková s dětmi bez proudu. Leitgeb pomáhá",
        "content": "„Takže v neděli třicet stupňů, koupačka, lodička a dnes tohle? U nás 10 stupňů a zatím prší tak normálně. Co u vás? Zatím v poho? A jsem paranoidní, když jsem raději koupil nové čerpadlo?,“ ptal se Roman Vojtek v sobotu svých sledujících na Instagramu. Jen o několik hodin později museli rodinu zachraňovat hasiči. Čerpadlo, které herec pořídil, na vodu nestačilo. „Kluci hasiči z Mníšku pod Brdy přijeli včas. Bez nich bychom měli opět vodu v domě jako před dvěma lety. Za to jim opravdu moc děkujeme. Vím, že na tom jste leckde daleko hůř a situaci ani nemůžete ovlivnit, natož ji vyřešit jako my. Moc na vás myslíme a držíme palce. Hodně štěstí všem,“ napsal Vojtek. Velká voda potrápila i moderátorku Lucii Černou, dříve Šilhánovou. „Dvě čerpadla v akci, ale moc nestíhají,“ ukázala na sociálních sítích zahradu u svého domu v Poděbradech. Den bez elektrického proudu prožila se svými třemi dětmi bývalá primácká moderátorka Gabriela Lašková. „Ale jsme na kopci, v suchu, hrajeme deskovky a máme jeden nabitý tablet s Disney. Myslím ale na všechny, které voda ohrožuje. Doufám, že jste v bezpečí a že to brzo skončí. Hodně sil,“ napsala Česká miss z roku 2013. Už tři roky bydlí s rodinou v domku za Prahou, v červenci porodila svého třetího syna – k šestiletému Benediktovi a čtyřletému Vincentovi přibyl letos Edvard. Moderátorka sdílela také příspěvek Lukáše Hejlíka, ve kterém se píše: „Přestávám sledovat diskuze pod povodňovými příspěvky, protože nerozumím těm ubohým poznámkám, domněnkám, dezinformacím, spekulacím, natož nevhodným vtipům. Poslední čtyři roky se fakt divím, kde se bere v lidech tolik nevraživosti.“ Bez elektřiny byla i obec Lány, kde žije influencerka Nikol Leitgeb. Protože si s manželem pořídili fotovoltaiku, snaží se pomoci sousedům postiženým záplavami, zve je domů na kafe a její manžel Petr Leitgeb nabízí lidem například vyprání prádla. Na Instagramu se v době záplav ozvala také Miss Czech Republic 2020 Karolína Surý Kopíncová. „Dávejte na sebe všichni pozor. My jsme zatím bez proudu, ale jinak v pořádku. To, co se děje, je šílené,“ uvedla. „Nezlob a drž se hezky v korytu, Moravo. Ať jsme pořád Veselí nad Moravou,“ napsala v neděli odpoledne spisovatelka Radka Třeštíková.",
        "category": "Revue",
        "photos": 36,
        "date": "2024-09-15T14:04:00",
        "comments": 22
    },
    {
        "title": "Uniklé domácí porno mě donutilo k nástupu do léčebny, vzpomíná herec Rob Lowe",
        "content": "Jedním z těchto krůčků se pro něj stalo shlédnutí komediálního dramatu Šampón z roku 1975, kde si hlavní postavu zahrál herec a režisér Warren Beatty. „Je to super film, ale na jeho konci ten okouzlující playboy přijde úplně o všechno. Ohromně to na mě zapůsobilo – byl to takový první osudový záchvěv svědomí, které mi říkalo – hej, teď bys měl, chlapče, dávat pozor a něco se sebou udělat,“ vzpomíná Rob Lowe. Rob Lowe ve filmu Oxfordské blues (1984) Dalším probuzením do reality byla hercova aféra z roku 1988 s uniklou domácí sexuální nahrávkou. Když se na veřejnost dostal záznam, na němž měl Lowe sex s dalšími dvěma lidmi, byl prý otřesený. „Zpětně jsem si uvědomil, že i tohle byl jeden z kroků, které mě dovedly k přehodnocení přístupu k životu. To, co mě ale opravdu nejvíce změnilo, byla neschopnost postarat se o vlastní rodinu a o sebe samotného,“ říká. Nejhorším zážitkem bylo to, když nedokázal zvednout hovor matce, která mu volala, že jeho dědečka postihl infarkt. „Pamatuji si to jako včera. Ze záznamníku mě matčin hlas prosil, ať to zvednu, ale já byl ve stavu, kdy jsem to prostě nedokázal řešit. Měl jsem kocovinu a potřeboval jsem se vyspat,“ líčí a dodává, že v tu chvíli pouze sáhl po tequile. „Vždyť kdo by neměl na nočním stolku flašku, ne? To pro mě byla poslední kapka. Když jsem pak vystřízlivěl, bylo mi ze sebe opravdu na nic,“ uvedl. Jakmile se rozhodl absolvovat odvykací kúru, byl podle svých slov konečně připravený dát svůj život do pořádku. „Bylo to úlevné a děsivé zároveň. Naučil jsem se, že lze radikálně změnit svůj život, pokud člověk dokáže být k sobě dostatečně upřímný,“ říká. „Vždycky lidem opakuji, že když už se chtějí zbavit návyku na cokoliv – ať už je to fentanyl a jiné drogy, alkohol, hazard, přejídání se, nebo sex – nebudou schopni to nikdy změnit jen kvůli zaměstnání, manželce, rodině, policajtům nebo proto, že něco podělali. Dokážou to až ve chvíli, kdy na to budou připraveni a budou to sami opravdu chtít,“ dodává Rob Lowe.",
        "category": "Revue",
        "photos": 12,
        "date": "2024-09-15T11:40:00+02:00",
        "comments": 3
    },
    {
        "title": "Žiju naplno, kalbiček už moc není. Za hit Dávej, ber jsem rád, říká Sagvan Tofi",
        "content": "Rozhovor děláme na tiskové konferenci k připravovanému muzikálu Děti ráje 2. Co pro vás osobně tento projekt znamená?Spoustu starostí, spoustu radosti. Když pominu ty strasti, jsem nadšený z toho, jaké tady máme hvězdy a jaký se utvořil tým za těch patnáct let, co ten muzikál hrajeme. Lidé nám věří, máme skvělé autory a celou partu od režiséra přes choreografa a architekty. Jsem na to strašně pyšnej. Můžeme prozradit konkrétní písničky, vaše osobní favority, které v pokračování muzikálu uslyšíme?To nemá smysl, protože tam je opravdu mnoho hitů. Budete překvapeni, kolik krásných písniček tam je, samozřejmě v podání nových interpretů, kteří to nikdy nedělali, v nových choreografiích, nových prostředích. Myslím si, že to bude pecka, sranda a zábava. Že to pohladí po duši a lidé si tam trošku občas i zapláčou. Zkrátka muzikál, jako byla jednička, na kterou se snažíme navázat. Příběh těch hrdinů pokračuje, jdou do nových dobrodružství a nových výzev. V čem je to tajemství mít zdravou kariéru a spolupráci s Michalem Davidem, se kterým spolupracujete už dekády?Znám Michala strašně dlouho a je to pro mě velká čest, že spolu pracovně i lidsky procházíme už dlouhé roky. Setkal jsem se s ním poprvé po filmu Vítr v kapse, kde mi bylo šestnáct let. On tam nazpíval hlavní písničku Nonstop a od té doby nám to prostě spolu klape. Já si s ním rozumím. Myslím, že to je jeden z největších skladatelů a hitmakerů, skutečná legenda. A jsem rád, že je to můj kamarád. Lukáš Vaculík a Sagvan Tofi ve filmu Kamarád do deště (1988) Chodí na muzikál i děti? Ano, chodí na nás opravdu velká spousta dětí, to mě osobně u jedničky nejvíc překvapilo. A ty děti nemohly vědět, kdo je Michal David, kdo je Sagvan Tofi, kdo jsou ti herci, kteří tam hrají, ale i tak chodily na ty písničky. Posouvá se to dál a i nová generace je má ráda. Ta muzikálová jednička byla mega úspěšná a lidi si zkrátka řekli o dvojku. Snažili jsme se k těm skladbám přistupovat s respektem a zároveň jim zkoušíme dát trochu novou šťávu. Jak vzpomínáte na moment, kdy jste držel v ruce poprvé svůj singl Dávej, ber?Tak to jsem trošku v rozpacích, ta písnička byla do filmu a já jsem byl hrozně pyšnej, že taková pecka vznikla. Složil ji Vašo Patejdl a Jano Baláž, členové kapely Elán, proto je ta aranže tak živá a dodnes skvělá. Jsem rád, že takový megahit vůbec vznikl a že ho mám. V jedničce Dětí ráje jsem měl svoji písničku Večírek, Touhy prchavý jsou, v trojce zazní Dávej, ber, ale v trošku zvláštním pojetí. Uvidíte, bude to moc vtipné. V devadesátkách byl hlad hlavně po zahraniční muzice. Zabolelo vás trochu, že vy, českoslovenští umělci, jste byli „upozaděni“?Ne, já jsem měl po revoluci úplně jiné starosti. Vypadl jsem ze showbyznysu, dělal jsem jiné věci, protože už jsem byl tím vším naplněnej. Po revoluci se sem sice nahrnula spousta nových věcí, ale já už jsem měl naštěstí takovou tu horečku ze slávy za sebou. Tou jsem si už prošel od sedmnácti let po filmech Kamarád do deště. Je dobré vzpomenout na mého objevitele, režiséra Jardu Soukupa i na Frantu Janečka, se kterým jsem začal jezdit koncerty a díky kterému jsem se dostal do hudebního showbyznysu. Dělal jsem chvíli jiné věci a pak jsem se k tomu s radostí vrátil, protože si to sedlo a lidi zjistili, že české písničky jsou vlastně fajn. Z mužů v českém showbyznysu patříte mezi ty dobře vypadající, kteří se udržují. Co pro to děláte?Žiju naplno, nepřemýšlím o tom, snažím se hodně sportovat. Chodím třikrát až čtyřikrát týdně hrát hokej a hraji i fotbal, to mě dostává psychicky do pohody. Tak jsem to měl vždycky. Když jsem šel zamlada na dvoudenní kalbu, tak jsem si pak šel rychle zasportovat, abych si vyčistil hlavu. Abych si to omluvil, že jsem tu kalbičku absolvoval. Teď to mám tak, že tolik kalbiček už není, ale mám zase hodně práce. Muzikál zároveň i produkuji, starám se o spoustu lidí a mám zodpovědnost za ty písničky i za herce. Jsem rád, že mi věří, jde to ruku v ruce. Tím, že jsem mezi nimi, tak se cítím úplně fantasticky. To, co se odehrává v hlavě, je pak myslím vidět i na fyzičnu. Jste připravený následujících patnáct let dohlížet na Děti ráje 2?Doufám, že to bude déle než patnáct let a stane se z toho něco legendárního. Už se to potvrdilo. Patnáct let to trhalo všechny rekordy, přes milion a dvě stě tisíc diváků, jeli jsme třicet sportovních hal, jako nějaké největší hvězdy. Já doufám, že dvojkou na to navážeme a posuneme to ještě dál. Doufám, že to trumfneme a lidé se potěší z pokračování, které je zas ještě o kousek lepší. ■ Narodil se 7. září 1964 v Praze. Pochází ze smíšené rodiny – jeho otec je irácký Kurd, matkou je Češka. Rodiče se seznámili při studiích v Československu, Sagvan prožil v dětství v Iráku.■ Po rozvodu rodičů se jeho nevlastním otcem stal kriminalista Miloslav Dočekal, který ho přes svého přítele Jiřího Kodeta přivedl k herectví.■ Studoval Pražskou konzervatoř a už v roce 1983 si ve svém druhém filmu zahrál spolu s Lukášem Vaculíkem hlavní roli ve snímku Vítr v kapse. Hrál pak ještě v několika filmech (především Kamarád do deště I a II).■ Věnoval se zpěvu, je autorem divácky úspěšných muzikálů Děti ráje a Čas růží, hraje také v Mýdlovém princi či v Kvítku mandragory.",
        "category": "Revue",
        "photos": 40,
        "date": "2024-09-15T00:06:09",
        "comments": 18
    },
    {
        "title": "Princ Harry slaví 40. Rebel z královské rodiny žije po sňatku s herečkou v USA",
        "content": "Bezprecedentní rozhodnutí vzdát se role význačného člena královské rodiny vyvolalo velký rozruch. Manželé žijí nyní v Kalifornii se svými dvěma dětmi a princ Harry, který slaví 15. září 40. narozeniny, jezdí do Velké Británie jen sporadicky. Rozchod s rodinou mu přinesl i všelijaká omezení jeho někdejších výsad – například před dvěma lety nesměl mít uniformu na pohřbu své babičky, královny Alžběty II. Harry má přitom jako téměř jediný z královské rodiny přímou zkušenost z bojů. Během deseti let, které strávil v britské armádě, byl dvakrát nasazen v Afghánistánu. Mimo jiné působil v posádce bojového vrtulníku Apache, kde obsluhoval palubní zbraně. V jednom z rozhovorů prohlásil, že jeho „zážitky z armády s ním zůstanou po celý život“, což se projevilo i v jeho charitativní činnosti, jež se soustředí na psychickou i materiální pomoc válečným veteránům. Právě službou v armádě, kdy se nevyhýbal ani nasazení v první linii, Harry dospěl a nějaký čas patřil k nejoblíbenějším členům královské rodiny. Vzdalování od ní začalo princovým vztahem s o tři roky starší, rozvedenou Američankou Meghan Markle. Princ Harry a vévodkyně Meghan na návštěvě Kolumbie (17. srpna 2024) S herečkou, známou ze seriálu z právního prostředí s názvem Kravaťáci, začal Harry chodit v roce 2016, o rok později se zasnoubili. Předtím měl několik jiných známostí, byl velmi žádaný a jeho životem prošla řada půvabných dívek. S Meghan, jejíž matka je Afroameričanka, se vzali 19. května 2018 při okázalém obřadu, který měl podle britského tisku symbolizovat „moderní, multikulturní, multirasovou Británii“. Na hradě Windsor je za přítomnosti šesti stovek hostů z řad královské rodiny i celebrit oddal arcibiskup z Canterbury. Novomanželé získali tituly vévoda a vévodkyně ze Sussexu. Po jejich svatbě a narození syna Archieho o rok později se zdálo, že se princ usadil. Ale měsíce tvrdé kritiky, kterou bulvární tisk směřoval na slavnou dvojici a především na Meghan, ho nakonec přiměly k tomu, že se rozhodl pro šokující odchod z královské rodiny. V novém bydlišti v Kalifornii se jim pak narodila dcera Lilibet Diana. Princezna Diana a princ Harry (Londýn, 7. května 1995) Harry, celým jménem Henry Charles Albert David, se narodil 15. září 1984 v Londýně. Mladší syn princezny Diany a prince Charlese byl šestým v pořadí na britský trůn. Rozpustilý zrzek odmalička poutal pozornost svými rošťárnami. V dospívání proslul nepřístojným chováním a divokými večírky, objevil se například na jedné párty úplně nahý nebo přišel na maškarní v uniformě nacistického důstojníka. Později našel sám sebe v armádě, vojenských misích a práci pro charitu. V září 1998 nastoupil na prestižní internátní školu v Etonu, kde vynikal v ragby, kriketu a v pólu. Po škole si vzal rok přestávku, během které navštívil Afriku a Austrálii. U protinožců pomáhal s dobytkem, v Africe pak v sirotčinci. V květnu 2005 začal v souladu s královskou rodinnou tradicí navštěvovat proslulou vojenskou akademii v Sandhurstu. Následných deset let v britské armádě mu vylepšilo reputaci. Z „večírkového prince“ se stal mladý muž, který okouzloval svou otevřeností a srdečností – stejně jako kdysi jeho matka, princezna Diana. V červnu 2015 odešel Harry z aktivní armádní služby a ponechal si roli organizátora charitativní soutěže invalidních válečných veteránů Invictus Games. Přibral na sebe více královských povinností a začal se více angažovat také v charitě. O mimořádně těžkém období po smrti své matky Diany, která tragicky zemřela při autonehodě v Paříži, když bylo Harrymu pouhých třináct let, vypráví princ ve svých knižních pamětech s názvem Náhradník (Spare). Kniha, která loni po svém vydání vyvolala velké pozdvižení, podrobně popisuje Harryho nasazení v Afghánistánu s britskou armádou, vztah s bratrem Williamem i otcem Karlem III. a jeho námluvy a manželství s Meghan. Podle Guinessovy knihy rekordů se kniha Náhradník v den vydání stala nejrychleji prodávanou autobiografií všech dob. V poslední době se objevují spekulace, že by se mohl Harry chtít vrátit zpátky do Velké Británie. Podle zpravodajského serveru BBC se v Kalifornii, kde žije v bohaté komunitě se svou rodinou, údajně cítí příliš odpojený od běžného života. Trvalý návrat do Británie nicméně mladší syn panovníka podle BBC neplánuje. Letos v únoru princ prohrál spor s britskou vládou ohledně svého nároku na ochranku při pobytu ve Velké Británii. Dohodl se také na mimosoudním vyrovnání s vydavatelem bulvárních deníků Mirror Group Newspapers (MGN) kvůli nelegálním odposlechům. Britská královská rodina",
        "category": "Revue",
        "photos": 78,
        "date": "2020-03-31T15:00:04",
        "comments": 7
    },
    {
        "title": "Scientologická církev mě odmítla, prozradil herec John Stamos",
        "content": "V roce 1980 bylo tehdy začínajícímu herci Johnovi Stamosovi pouhých sedmnáct let. Na sezení scientologů v americkém Los Angeles ho nalákala krásná spolužačka. „Byl jsem na hodině herectví a byla tam moc sexy holka, která mi řekla, že se s přáteli společně všichni schází na jednom místě na Hollywood Boulevardu a měl bych tam také někdy přijít,“ vzpomínal herec během rozhovoru v podcastu Friends In High Places. Chrám scientologů v Los Angeles Stamos o scientologii slýchával, od roku 1975 byl totiž jedním z členů i slavný herec John Travolta, který byl tehdy shodou okolností jeho hereckým vzorem a idolem. “Když jsem viděl Pomádu, řekl jsem si, že tímhle klukem chci být. Chtěl jsem být jako John Travolta. A vlastně pořád chci. Tedy bez toho, co dělají scientologové,“ prohlásil. Hvězda Pomády John Travolta oslaví v příštím roce už padesát let ve scientologické církvi a je jejím významným členem. Stamos mezitím vydržel jen jedno úvodní sezení. V budově scientologie ho tehdy podle jeho slov seznámili s přístrojem známým jako „E-metr“, vyrobeným ze dvou plechovek. Církev tvrdí, že tento takzvaný elektropsychometrický přístroj dokáže „indikovat změny emočních stavů, aby bylo možné identifikovat uložené engramy a úrovně duchovního utrpení“. Tak to alespoň stojí v popisu na webových stránkách scientologů. Herce zařízení velmi zaujalo, ale snažil se účastníky sezení rozesmát a předstíral, že pomocí dvou plechovek vede falešný telefonní rozhovor. „Předváděl jsem se a to se jim vůbec nelíbilo. Když jsem se vyblbnul, řekni mi jen: Okamžitě vypadni, jdi! Prostě mě vyhodili. Scientologická církev mě odmítla,“ vzpomíná. Moderátor podcastu Matt Friend nakonec konstatoval, že dospívající Stamos byl zkrátka „příliš otravný“ na to, aby mu bylo nabídnuto členství v této organizaci. Scientologickou církev založil v USA roku 1954 spisovatel sci-fi L. Ron Hubbard. Jejím hlavním principem je víra v kosmické bytosti, které představují duši každého člověka a neustále se převtělují. Ve Spojených státech uznali tuto církev jako oficiální v roce 1973. V Evropě má však řadu odpůrců, a to především v Německu. V Česku funguje jako občanské sdružení. Scientologové mají údajně několik milionů členů, mezi nejznámější slavné osobnosti z jejich řad patří herci Tom Cruise a John Travolta.",
        "category": "Revue",
        "photos": 34,
        "date": "2024-09-14T14:20:00+02:00",
        "comments": 2
    },
    {
        "title": "Lady Gaga i Joaquin Phoenix drželi kvůli rolím v Jokerovi drastickou dietu",
        "content": "Joaquin Phoenix je známým veganem, už několik let nekonzumuje žádné živočišné produkty. Přesto nebyl pro roli Jokera dost hubený. Musel během několika týdnů shodit 22 kilogramů, takže jedl jen jablka a hlávkový salát. Podle svých slov se z toho málem zbláznil. „Když zhubnete tolik kilogramů za tak krátkou dobu, ovlivní vás to velmi i psychicky. Začnete z toho tak trochu šílet,“ říká. „Nebudu mluvit o specifikách stravy, protože si myslím, že to nikoho nezajímá. Ale tentokrát mi to přišlo trochu komplikovanější, protože jsem při hubnutí zároveň absolvoval mnoho tanečních zkoušek. Hubnutí mi tedy připadalo obtížnější, protože jsem neměl žádnou energii. Už je to v pohodě, ale pravda je, že je mi devětačtyřicet let a něco takového bych už asi neměl svému zdraví dělat,“ uvedl herec. Lady Gaga a Joaquin Phoenx ve filmu Joker: Folie à Deux Zhubnout musel i v době, kdy natáčel první díl Jokera. Tehdy svůj proces hubnutí důkladně popisoval. Tehdy svůj proces hubnutí důkladně popisoval. „Vím, že jsem minule o té dietě pořád mluvil, ale je tak těžké ji držet. Stane se to vaší naprostou posedlostí, protože celou dobu pracujete jen na tom, abyste dosáhli určité hmotnosti. Takže nakonec o tom logicky pořád mluvíte. Pak to vyzní tak, že herec stále dokola mlel jen o tom, jak moc zhubl,“ říká. „Na konci mi ze mě samotného bylo zle. Naštval jsem se na sebe, že jsem z toho dělal tak velkou věc, protože pravda je, že herec pro natáčení prostě udělá, co musí,“ prohlásil Phoenix letos na filmovém festivalu v Benátkách před uvedením snímku Joker: Folie à Deux. Podobně drastickou dietou si prošla i Lady Gaga, která v pokračování Jokera ztvárnila roli Harley Quinn. Zpěvačka se podle svých slov zaměřila na vyváženou stravu, vyhýbá se lepku, konzumuje převážně ovoce, zeleninu, proteinové tyčinky a pije zelený čaj. Zcela naopak vyloučila průmyslově zpracované potraviny. VIDEO: JOKER 2: Folie à Deux (2024), Lady Gaga a Joaquin Phoenix:",
        "category": "Revue",
        "photos": 34,
        "date": "2024-07-25T15:16:06",
        "comments": 8
    },
    {
        "title": "Do výstřihu nekoukat! Fotbalové Ústí vzbudilo ve světě rozruch českou Pamelou",
        "content": "„Jde o novou příležitost v mém životě, i když jsem už dlouho modelkou,“ citoval bulvární The Sun blonďatou influencerku. „Je to úplně jiná výzva a moc mě to baví, protože miluji fotbal. Děláme bizarní propagaci, ale má to i sportovní jádro. Každý si v tom najde to, co mu vyhovuje.“ Právě The Sun ji nazval českou Pamelou Andersonovou podle americké herečky, která byla v devadesátých letech 20. století považována za sexsymbol. Sama Bystroňová se netají tím, že do svého dekoltu investovala peníze v podobě jeho zvětšení. Některé zahraniční servery ji dokonce označují jako adult model čili ženu, která se zabývá produkcí lechtivých filmů či fotografií pro dospělé. Ona sama to vyvrací. ️ O Ústí zase mluví celý svět V hlavní roli naše Táňa ❤️ „Píše se, že jsem hvězda filmů pro dospělé. Takže tohle ne. Ani OnlyFans, ani filmy pro dospělé, nikdy jsem v této kategorii nepodnikala ani podnikat nehodlám,“ vzkázala. „Ano, možná sedím jedním zadkem na mnoha židlích, protože jsem zpěvačka, herečka, moderátorka, influencerka, vizážistka, dokonce mám vystudovanou pedagogickou školu a učila jsem ve školce. Ale kategorie filmů pro dospělé je pro mou osobu nepřípustná.“ I šéf klubového představenstva Přemysl Kubáň nařčení o pornoherecké kariéře Bystroňové odmítá: „Jsem přesvědčený, že žádný takový film neexistuje. Pokud ho někdo najde, vyvodíme z toho důsledky.“ Zároveň cizí weby zmiňují, že Viagem nafotil s pornoherečkami i klubový kalendář. „Jedna je studentka vysoké školy, druhá učitelka na základce, další žena v domácnosti. Je to charitativní kalendář, jeho výtěžek půjde na nadaci Vykopej se!“ uvedl majitel oddílu. Článek v bulvárním deníku The Sun o moderátorce fotbalového FK Viagem Ústí nad Labem Táně Bystroňové. Fotbalové fanoušky Bystroňová rozděluje, jedni na sociálních sítích neskrývají nadšení, další jsou pobouření a hovoří o tom, že to není důstojné fotbalového klubu. A řada z nich si dělá legraci, když pozoruje, jestli se hráči či trenéři dívají spoře oděné Bystroňové do výstřihu nebo do očí. Ve skutečnosti jsou příspěvky s kráskami nejsledovanějšími na kanálech FK Viagem. „Spousta lidí není zvyklá na pěkné holky, to je v pořádku. My v této věci provádíme osvětu,“ tvrdí s kamennou tváří Kubáň. „Fotbal je šoubyznys, ne raketová věda, pěkné holky k němu patří. Stejně tak pivo a klobása.“ ️ Dva dvougólový střelci David Černý a Marek Červenka hodnotí dnešní utkání s Jabloncem Viagem už loni na podzim oblafl média po celém světě, když vyhlásil, že za půl milionu korun zařadí do sestavy cvalíka Martina Podhajského. Nakonec šel s pravdou ven, že šlo o mystifikaci s cílem upozornit na protekcionismus v českém fotbale i na nadaci Vykopej se!",
        "category": "Revue",
        "photos": 15,
        "date": "2024-09-14T08:27:00+02:00",
        "comments": 71
    },
    {
        "title": "Zpěvačka Tereza Mašková chce dítě. Mohlo by jí pomoci porazit bulimii",
        "content": "„Uvědomuji si, že mladší už nebudu, takže dítěti jsme otevřeni. Když přijde, budeme rádi,“ říká zpěvačka. Svatbu zatím ale odsunula na vedlejší kolej. Mám před sebou dva koncerty v Lucerně začátkem října, tak teď žijeme tím,“ vysvětluje. Šaty už má ale vybrané, dokonce několikery. „Bude těžké, rozhodnout se jen pro jedny,“ říká a popisuje soužití se snoubencem Oliverem Žilákem, který jí dělá zároveň manažera. „Někdy je to těžké. Nejprve jsme si mysleli, že se nám podaří práci a soukromý život od sebe oddělit, ale ono to nejde. Samozřejmě, že se občas poštěkáme, ale každá bouře vždycky nakonec přejde. Zatím to zvládáme,“ prozradila Tereza Mašková. „Myslím že mě hodně vnímá. Ale je to taky tím, že pořád spolu mluvíme. Naučila jsem se říkat ‚takhle ne‚ nebo ‚pomoz mi‚. Navzájem si nasloucháme. A když partner ví, že mi něco opravdu není příjemné, nebo něco nechci dělat, tak mě do toho nenutí.“ Žilák se také naučit porozumět její nemoci – bulimii, se kterou zpěvačka bojuje už od svých čtrnácti let. „Vyléčit se natrvalo nejde, můžu to jenom dostat pod kontrolu. Ale vždycky to ve vás zůstane,“ říká Mašková. Mateřství ale některým podobně postiženým ženám pomohlo. Uvědomily si, že prioritní je v danou chvíli dítě, které nosí pod srdcem a přestaly své tělo trápit hlady, následným přejídáním a zvracením. „Ta nemoc vás úplně pohltí. Stresujete se, protože máte v hlavě zafixováno, že musíte vypadat co nejlíp a místo toho, abyste například psala písničku, myslíte na to, že zítra uběhnete dvacet kilometrů a nebudete jíst. Jste jako v řetězech. Ale pracuji na sobě, chodím na terapie. Jsem na dobré cestě, ale bude to ještě trvat.“ Tereza Mašková s partnerem na oslavě 70. narozenin skladatele Zdeňka Bartáka (září 2024) Od prvního dne, kdy se objevila před kamerou, nosí Tereza Mašková růžové vlasy, které jsou dnes jejím poznávacím znamením. „Samozřejmě jsem už měla myšlenky na změnu, ale kdykoliv jsem si je odbarvila a byla na chvíli blondýnkou, něco mi chybělo. Ta barva mí dodává sebevědomí, cítím se v ní dobře, tak to zatím měnit nebudu,“ vysvětluje. A nepřestává ji udivovat, že pro některé lidi je stále exotem. „Dnešní svět je docela barevný, móda je velice extravagantní a nosí se i různé barvy vlasů, přesto lidi ta moje růžová neustále udivuje. Mně nevadí, že se za mnou otáčejí i já se podívám, když mi něco přijde zajímavé, ale oni jsou tím pořád fascinováni,“ kroutí hlavou sympatická zpěvačka. Další obranou před vnějším světem jsou pro ni tetování, která má po celém těle. „Připadám si díky nim, že nejsem tak obnažená, že mě chrání. Propadla jsem tomu,“ přiznává. Na předloktí má vytetovanou stylizovanou holčičku, která drží na dlouhých nitích letící ptáčky. „Tohle tetování máme se sestrou společné. Znamená to, že můžeme zůstat volné a přitom se zároveň někomu přizpůsobit,“ vysvětluje. Tereza Mašková přijala pozvání na oslavu sedmdesátých narozenin Zdeňka Bartáka, který složil hity jako Nenapovídej a Non stop, díky nimž odstartoval jak svoji kariéru, tak vzestup Michala Davida. Mimo jiné napsal hudbu k filmům Vítr v kapse, Láska z pasáže, Pěsti ve tmě, Discopříběh I,II a řadě dalších včetně muzikálů. „Ty písničky, co zpívá Michal David znám, je to moje srdcová záležitost. A na panu Bartákovi si hlavně vážím toho, že je lidský,“ říká Mašková.",
        "category": "Revue",
        "photos": 43,
        "date": "2024-05-26T00:06:06",
        "comments": 45
    },
    {
        "title": "Děti dostávaly záhul, vzpomíná Nový na komedii S tebou mě baví svět",
        "content": "„Marie chtěla, aby Pepíno řval. Já jsem ho bránil, čestný slovo. Ale ona chtěla, aby bulel a měl nudle. Už se mnou od té doby nikdy nepromluvil. S ní taky ne. Opravdu plakal a měl nudle. Nebylo to nalíčené,“ zavzpomínal Pavel Nový v pořadu 7 pádů Honzy Dědka. „Děti tam dostávaly záhul. Dášenka šla v tom sněhu opravdu v bačkůrkách a nebylo moc teplo,“ dodal. Jemu samotnému chladné počasí nevadilo. Od dětství je otužilý. „Otužilec jsem nedopatřením. Dětství na Šumavě, my byli furt venku. Jednou jsem spadl do pivovarského rybníka, byl únor, dvanáct pod nulou. Myslíš si, že jsem se šel domů převléct? Ne. Ty tepláky se na mně zlomily. Doma byl vejřez, že jsem zničil tepláky,“ popsal Nový. Radost rodičům Nový neudělal ani volbou povolání. „Otec si přál, abych byl lékař. Ale moje úspěchy na střední škole tomu nenasvědčovaly. Na základce bych měl vyznamenání, kdybych neměl dvojky a trojky z chování. Otec nebyl nadšený, že budu herec,“ vzpomíná Nový, který je už od roku 1989 členem divadelního souboru Studia Ypsilon a natáčí filmy. S herci se do zimní Vltavy vydal i režisér filmu Bába z ledu Bohdan Sláma Naposled se ukázal ve filmu Prázdniny s broučkem. Loni získal Nový na Zlín Film Festivalu ocenění Zlatý střevíček za mimořádný přínos kinematografii pro děti a mládež. V roce 2017 získal Českého lva za nejlepší mužský herecký výkon ve filmu Bába z ledu.",
        "category": "Revue",
        "photos": 28,
        "date": "2024-09-14T00:06:00",
        "comments": 0
    },
    {
        "title": "Justin Timberlake řídil opilý. Vyvázl s pokutou a obecně prospěšnými pracemi",
        "content": "Zpěvák se v pátek dostavil k soudu ve městě Sag Harbor, aby učinil doznání, a dosáhl tak mírnějšího trestu. Soud mu nařídil zaplatit 760 dolarů (přes 17 tisíc korun) a odsoudil ho k 25 hodinám obecně prospěšných prací v neziskové organizaci, kterou si sám může vybrat. Podle policie zpěvák 18. června v nočních hodinách ignoroval značku stop a vyjel ze svého pruhu. Dokument zveřejněný soudem uvádí, že zpěvák řídil nové BMW, když jej krátce po půlnoci místního času zastavil policista. „Jeho oči byly podlité krví... z jeho dechu byl cítit silný zápach alkoholu... měl zpomalenou řeč, chůze byla nejistá,“ popsala policie stav podezřelého. Timberlake podle dokumentu policistovi řekl, že měl jedno martini, dechovou zkoušku odmítl. Během soudního řízení Timberlake vyjádřil lítost nad svým činem. Popová hvězda se původně odmítla přiznat k přestupku řízení pod vlivem alkoholu, a v důsledku toho jí byl před měsícem během slyšení zabaven řidičský průkaz. Timberlake se proslavil jako člen chlapecké skupiny NSYNC. Uspěl i poté, co se vydal na sólovou dráhu, má mimo jiné deset cen Grammy. Uchytil se i na filmovém plátně, zahrál si například ve filmech Alpha Dog, V řetězech, Guru lásky či ve snímku Sociální síť o vzniku Facebooku.",
        "category": "Revue",
        "photos": 44,
        "date": "2024-09-13T20:03:00+02:00",
        "comments": 1
    },
    {
        "title": "Novou zpěvačkou jste vymazali odkaz mého otce, říká syn exfrontmana Linkin Park",
        "content": "Syn Chestera Benningtona, Jaime Bennington, reagoval veřejně na to, že Linkin Park představili novou zpěvačku Emily Armstrongovou, která nahradila jeho zesnulého otce. Armstrongová hrála od roku 2005 v rockové skupině Dead Sara, kterou spoluzaložila. Jaime Bennington zveřejnil na Instagramu sérii vzkazů, ve kterých podrobně rozebíral, proč mu vadí současná sestava kapely. Komentáře směřoval přímo na Mikea Shinodu, který podle něj „velice omezil komunikaci na sociálních sítích“. Podle mladého Benningtona zradila kapela důvěru milionů fanoušků a lidí, kteří je podporovali desítky let. „V tichosti jste vymazali celoživotní odkaz mého otce... A to dokonce navíc během mezinárodního měsíce prevence sebevražd. Odmítli jste uznat dopad toho, že jste si vybrali někoho jako je Emily, aniž byste poskytli vysvětlení všem vašim dlouholetým fanouškům,“ napsal Jaime. „Lidé nemají problém pochopit, že se Linkin Park znovu objevují v nové sestavě. Problém je v tom, koho jste si vybrali,“ dodal. Bennington dále uvedl, že kapela tímto krokem „v tichosti vymazala odkaz jeho otce v reálném čase – přímo během Mezinárodního měsíce prevence sebevražd.“ Nová zpěvačka Emily Armstrongová má kontroverzní minulost. Řeší se jak její účast v scientologické církvi, tak podpora herce Dannyho Mastersona, také scientologa, který byl obviněn ze znásilnění tří žen a odsouzen na třicet let vězení. „Mikeu, nemám problém pochopit, že se kapela vrací v nové sestavě. Ale opravdu nerozumím tomu, jakým způsobem jsi to udělal. Vybral jsi svou dlouholetou kamarádku Emily Armstrong, aby nahradila Chestera, přestože jsi věděl, že patřila mezi scientology a navíc ještě podporovala sexuálního násilníka Dannyho Mastersona,“ napsal Shinodovi v otevřeném vzkazu Benningtonův syn Jamie. Zpěvačka později na Instagramu uvedla, že se zúčastnila pouze jednoho Mastersonova slyšení u soudu a poté, co se přesvědčila o hercově vině, přerušila s ním okamžitě kontakt. „Před několika lety mě požádali, abych u soudu podpořila někoho, koho jsem považovala za svého dobrého přítele. Šla jsem tedy na jedno z prvních soudních stání. Krátce poté jsem si uvědomila, že jsem to neměla dělat. Vždycky se snažím vidět v lidech to dobré a jeho jsem bohužel špatně odhadla. Od té doby jsem s ním nikdy nemluvila,“ vysvětlila. Ke svým vazbám na scientologickou církev se nevyjádřila. Nová sestava Linkin Park je momentálně na turné, v listopadu vydá nové album From Zero. Osmá deska bude prvním albem od One More Light z roku 2017, na kterém se naposledy podílel Chester Bennington. VIDEO: Nový singl kapely Linkin Park se zpěvačkou Emily:",
        "category": "Revue",
        "photos": 42,
        "date": "2017-07-20T21:18:00",
        "comments": 15
    },
    {
        "title": "Princezna ukázala těhotenské bříško a překvapila vysokými jehlovými podpatky",
        "content": "Šaty pochází z módního domu Andiata. Elegantní róbu doplnila princezna Sofia třpytivým psaníčkem Gucci ve stejné barvě, béžovými lodičkami na vysokém podpatku a zlatými výraznými náušnicemi. Spolu s manželem, princem Philipem, oznámili nedávno radostnou zprávu – těší se na své čtvrté dítě. Novinku sdílela členka královské rodiny se svými fanoušky na Instagramu. „Princi Carlu Philipu a princezně Sofii je ctí oznámit, že princezna čeká čtvrtého potomka. Nastávající mamince se daří dobře, miminko by se mělo narodit v únoru 2025. Během podzimních měsíců se v oficiálním programu princezny Sofie neočekávají žádné změny,“ stojí v prohlášení švédského královského paláce. V roce 2019 překvapil švédský král Carl XVI. Gustaf svým rozhodnutím odebrat tituly Jeho nebo Její královská Výsost svým vnoučatům. Díky tomu nemusejí princové a princezny vykonávat úkoly spojené s královskou rodinou a není pro ně nutné se ani účastnit oficiálních akcí. Švédský princ Carl Philip, princezna Sofia a jejich děti princ Gabriel a princ Alexander (2018) Princ Carl Philip a bývalá modelka a účastnice reality show Sofia Hellqvistová se vzali v červnu 2015. Sofia se po svatbě stala oficiálně švédskou princeznou, i když je neurozeného původu. Je titulována jako Její královská Výsost princezna Sofia, vévodkyně z Värmlandu. Carl Philip byl do sedmi měsíců svého života korunním princem, neboť v té době Švédsko upřednostňovalo v nástupnictví muže. V roce 1980 v zemi začal platit zákon, který zrovnoprávnil mužské a ženské potomky. Titul korunní princezny tak od té doby náleží jeho starší sestře Victorii.",
        "category": "Revue",
        "photos": 57,
        "date": "2024-09-13T11:11:00+02:00",
        "comments": 2
    },
    {
        "title": "Za usmrcení manžela novácké moderátorky hrozí řidiči až šest let vězení",
        "content": "Po čtyřech měsících vyšetřování obvinili policisté za smrt Ondřeje Křivky osmatřicetiletého řidiče. Nehoda se stala na Táborsku, když se jel manžel známé moderátorky projet na kole a řidič osobního vozu mu na křižovatce nedal přednost. „V uplynulých dnech byl obviněn řidič osobního vozidla citroën z trestného činu usmrcení z nedbalosti a byl podán návrh na podání obžaloby státnímu zástupci,“ uvedla mluvčí táborské policie Lenka Pokorná. Při příjezdu záchranářů byl Ondřej Křivka v bezvědomí. „Krátce po čtvrté hodině odpoledne jsme vyjížděli k dopravní nehodě osobního vozidla značky Citroen a cyklisty. Řidič vozidla na křižovatce nedal přednost projíždějícímu cyklistovi. Ten při dopravní nehodě utrpěl zranění, kterým i přes snahu policistů, hasičů a záchranářů na místě podlehl,“ popsal v den nehody mluvčí jihočeských policistů Miroslav Šupík. I když záchranáři na místě okamžitě začali s nepřímou masáží srdce, pokračovali v návazné resuscitační péči a pokoušeli se Ondřeje Křivku desítky minut oživovat, jejich snaha byla marná. Ondřej Křivka trávil tehdy víkend na rodinné chalupě na jihu Čech. „Je to pro nás životní tragédie,“ vyjádřila se po smrti manžela Petra Křivková-Svoboda a požádala veřejnost, aby respektovala soukromí rodiny. Petra Svoboda a Ondřej Křivka se vzali v květnu 2019, krátce poté se jim narodil syn Eduard. Kromě toho společně vychovávali dceru Ráchel, kterou má Petra Svoboda z předchozího manželství s Janem Svobodou. Moderátorka se na televizní obrazovky Novy vrátila v tomto týdnu, více než čtyři měsíce po tragické události.",
        "category": "Revue",
        "photos": 24,
        "date": "2024-09-13T08:58:00+02:00",
        "comments": 93
    },
    {
        "title": "Mám ráda odhalené modely, přiznává modelka a miss Natálie Kočendová",
        "content": "Jste úspěšná česká podnikatelka, modelka, influencerka a nově i tanečnice a herečka. Která z těchto profesí vás nejvíce naplňuje?Musím říct, že nejvíc mě naplňuje být podnikatelkou, protože mě baví opravdu pracovat. Za mou vlastní značkou je spousta práce. Tak nám o té značce něco řekněte.Vytvořila jsem svou značku, abych všem svým fanouškům nabídla možnost dostat se k produktům, které podtrhují moji osobnost. V nabídce najdete sprchové oleje, tělové balzámy, ikonické odstíny barev lesků a konturovacích tužek na rty, řasenek, stínů na oči a péči o rty. Podle mě je totiž to nejkrásnější, co žena může nosit, její sebevědomí. A k tomu kvalitní péče patří. Ale s nabídkou pořád nekončím, můžete se těšit i na nové produkty. Jak jste se dostala k modelingu? Bylo to vaše dětské přání?Ano, bylo. Do první soutěže jsem šla ve třinácti letech a od té doby jsem se věnovala focení a přehlídkám. Od devatenácti let se modelingem živím. Poměrně brzy jsem proto začala jezdit do zahraničí a osamostatnila jsem se. Módu předvádíte hodně i v zahraničí, kam jezdíte nejraději nebo nejčastěji?Mám hodně ráda Itálii, úžasný byl například Fashion Week v Miláně, kde jsem předváděla značku Elisabetta Franchi. To byl neskutečný zážitek. Měla jsem tam svého bodyguarda a cítila jsem se tam doslova jako královna. Byla to moje první taková zkušenost a doufám, že ne poslední. Zahrála jste si také ve filmu Jedeme na teambuilding společně s Jakubem Prachařem a Vojtěchem Kotkem. Jaké bylo natáčení? Plánujete ve filmové kariéře pokračovat?Musím říct, že jsem byla dost nervózní, protože jsem hodně hrála právě s nimi, a podle mě to jsou u nás teď jedni z nejlepších herců. Ale užila jsem si to, byl to krásný zážitek. Hlavně Jakub Prachař mi hodně pomohl. Cítíte se dobře v roli herečky?Jako malá jsem byla velmi stydlivá, ale díky tančení jsem ten stud zahodila. Dokážu mluvit před kamerou, takže si dovedu představit, že bych se herectví věnovala i dále. Hodně mě to bavilo. Tančíte „high heels“, popíšete nám, co to je?Je to hodně sexy tanec na vysokých podpatcích. Společně s mou nejlepší kamarádkou, která mě k tomu dovedla, děláme kurzy po celé České republice. Máme v plánu i zahraničí. Je to hodně ženský tanec a je pravda, že některá videa zveřejnit na sociálních sítích ani nemůžu, někteří mí sledující by to nemuseli skousnout. Ale každá žena by si měla dopřát takový tanec, je to naprostý luxus pro sebevědomí a přesně to, co všechny ženy potřebují, bez ohledu na věk. Na naše kurzy chodí ženy od osmnácti let, horní věková hranice je zcela otevřená. I když tento typ tance u nás zatím moc známý není, začíná být u žen velmi oblíbený. Já sama chodím z lekcí nabitá energií. Už téměř rok jste šťastně zamilovaná. Kde jste se s partnerem potkali?Byla jsem pozvána na natáčení podcastu, tam jsme se potkali poprvé. Pak jsme si chvíli psali a když jsme se pak domluvili na osobní schůzce, bylo to skvělé. Měli jsme si o čem povídat, smáli jsme se, bylo to tak, jak to má být. Spojuje nás humor, to je opravdu hodně důležité. Navíc mě potěšilo, že naše setkání nebylo přes sociální sítě, jak je to dnes běžné. Je to krásné i teď, jsme pořád zamilovaní. Byť nic dopředu neplánuji a nechávám vše plynout, už se bavíme o společném bydlení. Přece jen zatím fungujeme ve vztahu dost na dálku. Co vás v životě nabíjí a jak relaxujete?Nabíjí mě high heels, nejen tanec samotný, ale i to, jak jsou ženy po absolvování kurzu nadšené. A jak relaxuji? Na dovolené. Opravdu hodně cestuji. Zrovna nedávno jsme se vrátili ze Santorini, tam jsme jen leželi u bazénu s krásným výhledem a opalovali se. To je pro mě dovolená, kdy opravdu vypnu. Přijela jsem odpočatá a těším se na práci. Rozhovor děláme na módním veletrhu, co vy a móda?Módě se věnuji hodně, i na svých sociálních sítích. Snažím se vyhledávat trendy a oblékat se podle toho, co je nové. Baví mě také barvy, moje nejoblíbenější je asi růžová, to si můžete všimnout i na mé značce. V mém šatníků najdete velkou plejádu barev, vůbec se toho nebojím. I když u nás jsme stále hodně při zemi, jak výběrem barev, tak extravagantním oblečením, ve kterém moc lidí na ulici nepotkáte. V čem se na předváděcím mole cítíte nejlépe?Vždy se přizpůsobím tomu, co mám na sobě a vždycky se cítím dobře. Už dlouho se mi nestalo, že by mi v něčem vyloženě nebylo dobře. Ale je to i tím, že mám hodně ráda i odhalené modely, takže si je také užívám. Jaké máte plány do budoucna?Vůbec neplánuji. Když má něco přijít, tak to přijde a v ten pravý čas. Všemu nechávám volný průběh. Žiji přítomností, to mě baví.",
        "category": "Revue",
        "photos": 38,
        "date": "2024-08-03T10:26:08",
        "comments": 25
    },
    {
        "title": "Děti chci, ale nechávám to osudu, říká syn Žilkové Navrátil",
        "content": "Toužil po soběstačnosti a uznání, které si sám vydobyde, nechtěl těžit ze slavného jména své matky Veroniky Žilkové, a tak začal podnikat. Založil si s kamarády společnost Kokoloko. Natočili minisérie Mužketýři a První dobrá, které jsou k vidění na platformě Voyo a už druhým rokem jezdí s divadelním představením Maturita s prstem v nose. Z něj teď vzejde stejnojmenná kniha. „Děláme si zábavným a zároveň edukativním způsobem trochu legraci ze světové literatury. Já neměl čtení rád, ale teď jsem se do něj zamiloval, tak bych chtěl běžnému konzumentovi ulehčit cestu k tomu, aby si našel něco hezkého ke čtení. Naše knížka shrnuje formou rychlých zábavných povídek klasická literární díla a může posloužit i studentům před maturitou. Pokud nechtějí zdlouhavě číst některé romány, přelouskají náš vtipný příběh, který jim jasně řekne, o čem ta knížka vlastně je,“ vysvětluje Vincent Navrátil. Veronika Žilková s dcerou Kordulou a syny Vincentem a Cyrilem (Karlovy Vary 2. července 2024) Společnost Kokoloko je tříčlenná, ale sám Vincent uznává, že dělat knihu ve třech by bylo šílené, takže na ní pracuje jenom s Ondřejem Kubinou. „Píšeme spolu asi od třinácti let, takže máme jasně dané, kdo si může kde dupnout, víme co má ten druhý za přednosti a podobně. Jsme jako kanoisté. Jeden pádluje na jedné straně lodi, druhý na té druhé a třetí ovládá kormidlo,“ popisuje. Vincentovi se blýská na lepší časy i herecky. V seriálu Jedna rodina na Nově mu scenáristé coby Medardovi připravili nevšední situace, když se nedobrovolně ocitne v milostném trojúhelníku. Alice (Kristýna Ryška) coby vyznavačka polyamorie chce totiž vedle Medarda dál sdílet lože i s Hugem (Marek Němec). „Žádný stereotyp, naopak obrovské změny přinese nová řada,“ hřímá Navrátil. A pochvaluje si i diváky. „Na ten seriál kouká tak skvělá skupina lidí… Ono se říká, že ryba smrdí od hlavy a my už během natáčení měli kolem sebe tolik pozitivní atmosféry, že se to skrz tu obrazovku nějak propsat muselo. Ale na té druhé straně musí být logicky člověk, který je naladěný nejen na stejný televizní kanál ale i frekvenční kanál srdce.“ I když hraje hajzlíka, nebojuje s tím, že by jeho postavu diváci zaměňovali s ním samotným. „Oni jsou chytří, dokážou rozlišit, co kde končí a začíná,“ usmívá se herec. Vincent Navrátil s fenkou samojeda jménem Koko Vincent se nedávno veřejně přiznal k občasnému užívání marihuany, jež ho měla dostat do špatného psychického stavu. K tomu se pral s problémy se zažíváním a dalšími neduhy včetně pásového oparu, jehož vinou u něj údajně propukly deprese. Ale vše je zřejmě minulostí, byť nepopírá, že dál zůstává hypochondrem. „Teď jsem v dobré kondici a v pozitivním nastavení. Když člověk překlene určitou dobu, pak to špatné, co ho potkalo, vnímá jako požehnání, které mu umožňuje posunout se v životě dál,“ vysvětluje. „Já se považuji za naprosto zdravého a tím se zdravým stávám.“ Před Vincentem je natáčení historického filmu a pohádky, ve které si zahraje zbojníka. Se svým soukromým životem je taky spokojený. „Bea mě dělá šťastným a já dělám šťastnou ji. Život s ní je easy. Bydlíme spolu a je to nádhera. Děti určitě chci, ale nechám to osudu. Naučil jsem se, že na nic se nemá tlačit, lepší je počkat, až se to samo vyvrbí.“ Dovolenou si naplánoval v Beskydech. „Máme tam rodinnou chatu, jezdím tam od dětství. A teď tam pojedeme s kluky z firmy. Bez holek. Jenom si sednout na kopec a odpočívat,“ prozradil. S Ondřejem Kubinou ale mají rádi i dobrodružné dovolené. „Byli jsme stanovat v Albánii, v Irsku... Pravidlo je, že nesmíme utratit ani korunu za ubytování a jako Oliver Twist si na všechno vyžebrat. Je to strašně očistné v tom, že jak člověk nemá vůbec nic, tak jediné, co ho zajímá je, jestli bude mít večer co jíst a kde spát. V tu chvíli na všechny jiné problémy zapomenete. Ale zároveň rád jezdím i do pětihvězdičkového hotelu s all inclusive, kde nedělám vůbec nic a nechávám se obskakovat,“ prozradil.",
        "category": "Revue",
        "photos": 40,
        "date": "2024-09-13T00:00:00+02:00",
        "comments": 6
    },
    {
        "title": "Chci pro děti normální život. Soukromí není marketingový produkt, říká Beyoncé",
        "content": "„Jednou z věcí, na které jsem velmi tvrdě pracovala, bylo zajistit, aby moje děti měly co nejnormálnější život. A také pohlídat, aby se z mého osobního života nestala značka. Nechci, dělat ze soukromého života rodiny marketingový produkt,“ říká Beyoncé. „Žádné množství peněz mi nestojí za ztrátu klidu a soukromí,“ uvedla pro magazín GQ trojnásobná matka s tím, že se maximálně přizpůsobuje potřebám své rodiny. V rozhovoru, který byl podle stanice BBC prvním od roku 2017, v němž zpěvačka promluvila o své kariéře, uvedla, že ke svým posledním dvěma albům nemá v plánu natáčet žádné videoklipy. Jejím cílem je prý posluchače přimět soustředit se pouze na hudbu, nikoli na video. „Někdy může vizuální stránka odvádět pozornost od kvality hlasu a hudby. Od tvrdé práce a detailů vložených do alba, která trvá více než čtyři roky! Hudba stačí,“ říká. Beyoncé přestala až na výjimky dávat rozhovory před zhruba deseti lety. Místo toho psala vlastní eseje pro módní časopisy jako například Vogue, nebo se obracela na své fanoušky napřímo na sociálních sítích. Ani v nyní publikovaném rozhovoru s GQ toho o sobě příliš neprozradila. Řekla jen, že se snaží žít co nejzdravěji, a proto v létě přestala jíst maso – kromě krůtího. Krátce se také vyjádřila k hrozbě umělé inteligence, když uvedla, že nedávno slyšela skladbu vytvořenou s pomocí AI, která zněla téměř identicky jako její hlas, až ji to vyděsilo. Rozhovor byl zveřejněn den poté, co Beyoncé se svým nejnovějším albem Cowboy Carter nezískala žádnou nominaci na ceny Country Music Awards, nejprestižnější ocenění udílené hudebníkům v žánru country. Naprázdno vyšla přesto, že Cowboy Carter se stalo prvním albem černošské zpěvačky, které se dostalo na první místo amerického žebříčku country alb, a píseň Texas Hold ’Em strávila dva týdny na vrcholu žebříčku country singlů.",
        "category": "Revue",
        "photos": 33,
        "date": "2024-09-12T16:00:00+02:00",
        "comments": 0
    },
    {
        "title": "V těhotenství mi oznámili, že mám rakovinu, říká hvězda show Láska je slepá",
        "content": "Hurleyová navzdory doporučení lékařů odmítla chemoterapii i zákrok, který by podle jejích slov „velmi pravděpodobně způsobil potrat“. Odmítla také předčasný porod syna ve 32. týdnu těhotenství a rodila až o pět týdnů později. „Než mi lékař zavolal, že je něco v nepořádku, neměla jsem vůbec žádné příznaky. Byla jsem těhotná, šťastná a cítila jsem se po zdravotní stránce opravdu skvěle. Můj doktor mi jednoho dne oznámil, že kvůli znepokojivým výsledkům jednoho z běžných vyšetření mě musí okamžitě objednat na kolposkopii – gynekologické vyšetření, při kterém se mikroskopicky zkoumá děložní čípek a pochva,“ uvedla v rozhovoru pro magazín People. Lékaři jí následně doporučili podstoupit zákrok, při kterém by odstranili část tkáně z děložního čípku. „Problém byl v tom, že jsem byla ve třetím měsíci těhotenství, a po tomto zákroku bych o dítě s největší pravděpodobností přišla. V tu chvíli jsem to prostě nemohla riskovat,“ popisuje. Kromě zákroku jí byly doporučeny také chemoterapie a laparoskopická operace, která měla zabránit šíření rakoviny do lymfatických uzlin. Léčbu však odmítla, protože se „nemoc šířila pomalu“ a ona neměla žádné potíže. Hurleyová prozradila, že její rozhodnutí zcela odmítnout léčbu vyvolalo mezi ní a jejím manželem velké neshody. „Opravdu moc si přál dítě, ale také mi říkal, že rozhodně nechce přijít o svou ženu,“ vzpomíná a dodává, že v minulosti již jednou potratila. Letos v únoru navzdory nemoci porodila zdravého syna, dva týdny po porodu však prodělala malou mrtvici. Po měsíci pak prodělala lékařský zákrok, v současnosti je podle lékařů v pořádku a bez nálezu. Hurleyová se proslavila v druhé sérii seznamovací Netflix reality show Láska je slepá (Love is Blind), která měla premiéru v únoru 2022. Během té se zasnoubila s dalším soutěžícím – Kylem Abramsem. Před koncem show však zásnuby s Abramsem odvolala. Se svým nynějším manželem Christosem Lardakisem chodila více než rok, vzali se v červenci 2022.",
        "category": "Revue",
        "photos": 10,
        "date": "2024-09-12T11:40:00+02:00",
        "comments": 2
    },
    {
        "title": "Práce je hodně, ale s dcerou se snažím trávit co nejvíce času, říká Štěpán Kozub",
        "content": "Na červenou pohovku v Show Jana Krause usedl osobitý herec a muzikant Štěpán Kozub, kterému nedávno vyšla autobiografická kniha s názvem Klaun se zamáčknutou slzou. „To jsem nenapsal úplně já,“ uvádí na pravou míru umělec. „Byl jsem osloven, jestli by o mně mohli napsat knížku.“ Také vyvrací spekulace o svém vážném zdravotním stavu: „Měl jsem zánět na plicích. Jsem od dětství astmatik, takže s tím od dětství trochu bojuju. A chytil jsem takový plicní záchvat a pak mě odvezla sanitka,“ popisuje s tím, že v nemocnici ho přijal doktor Menšík, což mu evokovalo jakési herecké nebe. „Tak jsem si říkal, á, už jdou pro mne, už je to tady! Švihli mi do ramene kortikoidy a doktor povídá, je mi to takové trapné, pane Kozube, vím, že nemůžete dýchat, ale řekněte vtip! Tak jsem tam v sanitce poslal dva fóry, on mi dal kortikoidy a bylo to dobrý,“ směje se. Štěpán Kozub je nejen v Ostravě, kde žije, známý tím, že zde založil Comedy Club. „Asi pět let jsem o tom přemýšlel, nikomu jsem to moc neříkal. A pak jsem si řekl, teď už bych to jako otevřel, ale zase se mi moc nechce někde si na to půjčovat peníze. Tak jsem si počkal, až je vydělám, a teď jsem je do toho zainvestoval,“ vysvětluje bavič a dodává, že má tým lidí, kteří podnik provozují, a on ho jen zpovzdálí kontroluje a vystupuje v něm. Ve soukromí si pak velice cení samoty a klidu, a tak bydlí v domku na kraji města. „Dokonce jsem udělal takovou tu českou věc, že jsem si postavil bazén,“ poznamenává spokojeně. „Takže tam skáču do té vody a cítím se trochu jako u moře. Občas tam dám pro pocit i trochu soli.“ Celkově však prý sám pro sebe a svůj privátní život moc času nemá. „Teď už moc ne. Ale mám dcerku, a s tou se snažím být co nejvíc to jde. Práce je hodně. Například ta knížka zabrala spoustu času. A do toho koncerty a klub. Ale baví mě to. Já to dělám rád,“ dodává Štěpán Kozub.",
        "category": "Revue",
        "photos": 56,
        "date": "2024-09-12T09:30:08",
        "comments": 0
    },
    {
        "title": "Zpěvák Bon Jovi přesvědčil na nashvillském mostě ženu, aby neskákala",
        "content": "O dramatu na 960 metrů dlouhém mostě píší zahraniční média. Odehrálo se ve středu kolem 18. hodiny místního času. Zpěvák s kapelou na objektu zrovna natáčeli videoklip ke své písni People´s House, když si všimli ženy, která přelezla zábradlí a zřejmě se rozhodla skočit. V jednu chvíli se podle svědků držela zábradlí už jen jednou rukou. Zpěvák se k ní spolu s další ženou přiblížil a snažili se jí rozmluvit její úmysl ukončit život. Po chvíli ženu rocková star objala a pomohla jí zábradlí přelézt zpět na most. Policie a hasiči dorazili krátce poté. „Děkuji Bon Jovimu a jeho týmu, že ženu přesvědčili a dostali ji zpět do bezpečí,“ cituje Bild policejního komisaře Johna Drakea. Sám Bon Jovi se k incidentu dosud nevyjádřil. Média připomínají, že v roce 2006 založil nadaci, která v USA pomáhá bezdomovcům či chudým. Zpěvák je také trénovaný na to, aby věděl, jak se v podobných krizových situacích k lidem chovat. Zpěvák Jon Bon Jovi přesvědčil na mostě v Nashvillu ženu, aby z něj neskákala. (11. září 2024) Jak Bild připomíná, jeden z nejdelších mostů pro pěší na světě byl v roce 2014 pojmenovaný po Johnu Seigenthalerovi. Novináři, který v 50. letech přesvědčil jiného muže, aby z mostu neskákal. Jon Bon Jovi začal s muzikou ve třinácti letech. Stal se jedním z nejpopulárnějších rockerů světa, ačkoli si nikdy nehrál na celebritu a neplnil skandály přední stránky bulvárních časopisů. Svou slávu využívá k pomoci bezdomovcům. V roce 2007 pro ně začal opravovat blok patnácti domů ve Philadelphii a se svou nadací The Jon Bon Jovi Soul Foundation otevřel v roce 2011 restauraci, kde lidé platí za jídlo jen tolik, kolik si mohou dovolit. Za svou práci v charitě i v umění ho prestižní univerzita v Princetonu ocenila v roce 2021 čestným doktorátem. Vedle kapely se muzikant dokázal prosadit i sólově. Nahrál hudbu k filmu Mladé pušky II. a za píseň Blaze of Glory získal Zlatý glóbus a hudební cenu AMA. K dalšímu sólovému albu Destination Anywhere natočil i krátký film, ve kterém si zahráli Demi Moore, Kevin Bacon nebo Whoopi Goldberg. Další film, k němuž natočil soundtrack, se jmenuje Jako za starejch časů. Muziku k filmům jen netočil, ale v několika si i zahrál. Velké role dostal ve filmech Muž v hlavní roli, Valentino, Little City, Upíři 2: Nemrtví, U-571 nebo Šťastný nový rok. Objevil se i v seriálech Sex ve městě, Západní křídlo nebo Ally McBealová.",
        "category": "Revue",
        "photos": 23,
        "date": "2024-09-12T08:24:00",
        "comments": 54
    },
    {
        "title": "Můj styl života je šílený, dovolené jsou pro mě utrpením, říká Lucie Vondráčková",
        "content": "Diváci vás budou moci brzy vidět v pokračování muzikálu Děti ráje. S jakými pocity do toho nastupujete?Já jsem Kájina, což je taková holka, co mluví hodně sprostě a je dost od rány. To jsem ještě nikdy nehrála, vždycky jsem měla jako štěstí na takové ty hodně sofistikované postavy, jemně aristokratické. A tohle je fakt zemitá baba, takže jsem zvědavá, co si zase na sobě vyzkouším. Já jsem takový trenažér sama sebe. Co si myslíte, že si řeknou třeba ti, kteří nebudou vědět, jakou roli ztvárňujete? Přijdou do Kongresového centra a zhrozí se, co to ta Vondráčková povídá?Já doufám, že mě ani nepoznají. To mám vždycky nejradši, když přijde někdo do divadla a vlastně na první pohled nepozná, že to je ta Lucka Vondráčková. Takové role miluji, když se člověk úplně přetransformuje do někoho jiného. Čeká vás toho nyní docela hodně. Ne, že bych vám stalkoval diář, ale víme, že je tam pořad StarDance, muzikál Děti ráje 2, muzikál Tajemství v Divadle Kalich a také určitě nějaký dabing. Něco jsem vynechal?Soňu v Ulici. Není toho málo, ale je to herecky pestré a to jsem si vždycky přála. Jdu z jedné role do jiné a v žádné se nenudím. Když koukneme celkově na váš umělecký životopis, vešly by se do toho tři kariéry tří žen. Vy jste to zvládla všechno sama, jak vypadá váš denní režim?Musím říct, že teď se všechno z toho „muzika režimu“ přesunulo k herectví, takže většinou ráno točím seriál Ulice, potom jdu na zkoušku muzikálu Tajemství, pak mám trénink StarDance, mezitím mám děti, jejich kroužky, svačiny, obědy a podobně a pak večer hraji v Divadle Palace buď s Hynkem Čermákem nebo s Tomášem Matonohou. Takže je to teď fakt na plný úvazek herectví. Pracovní nasazení se obvykle dědí. Děláte to taky proto, abyste to naučila svoje kluky, aby byly pracovití a cílevědomí jako vy?Já nevím, jestli se to dá naučit. Myslím, že to musí mít člověk v sobě, musí být asi trošku mišuge, aby tohle dělal. Většina mých kamarádů a známých má ráda odpočinek a dovolené. Pro mě to je trošku utrpení, ale také si to někdy naordinuji kvůli dětem. Myslím, že to musíte mít v sobě, takovou vrtulku v zadku. (smích) Těžká jídla a večer víno, pak prý trpí paměť... Co si můžete dovolit a co ne?Připadá mi, že nejlepší je nejíst po sedmé hodině večer. To funguje a teď u StarDance tuplem, protože musíte být vlastně pořád nastartovaní k tanci. Co se týká alkoholu, já nepiju, takže to vůbec neřeším. Dnes máte na nohou tenisky, je to kvůli StarDance? Už máte z tréninků těch podpatků dost?Ne, to je kvůli tomu, že odsud přebíhám na muzikál Tajemství, mám generálku. Je o vás známé, že chodíte často pěšky. Kolik to máte kilometrů?Odsud? To je jenom asi tři čtvrtě hodinky chůze. Ale myslím, že se snad dnes přemístím letecky, nasadím křídla... Denně toho ujdu docela dost. Budete mít vůbec čas na oddech? Vidím to tak na období kolem Vánoc, ne?O Vánocích hrajeme ještě muzikál Vánoční zázrak, přijďte se podívat, to je krásné představení, celé poskládané z písniček Janka Ledeckého. Pak po Vánocích by to asi mohlo nějak vyjít. Pro mě je nejdůležitější, aby kluci měli pořád se dělat, aby se doma nenudili a aby nebyli na mobilech, protože to mě úplně ničí. Zase ale nejsem blázen, abych jim vnucovala svůj styl života, protože ten je opravdu šílený. Ten si nechávám pro sebe, protože mi vyhovuje a jsem v něm vlastně v klidu.",
        "category": "Revue",
        "photos": 58,
        "date": "2024-09-12T00:06:00",
        "comments": 29
    },
    {
        "title": "Byl jsem nevěrný, mám nemanželské dítě, šokoval Dave Grohl z Foo Fighters",
        "content": "Dave Grohl se proslavil působením v kapele Nirvana. Po smrti frontmana Kurta Cobaina založil kytarista, zpěvák, bubeník a skladatel vlastní skupinu Foo Fighters, ve které působí dodnes. Rockerovo manželství momentálně prochází velkou zkouškou. Muzikant na Instagramu přiznal, že byl své manželce Jordyn Blumové nevěrný. A toho nebylo málo, oznámil zároveň, že se stal nedávno otcem – jeho milenka mu porodila nemanželskou dceru. „Nedávno jsem se stal otcem dcery, která není z mého manželství a chci pro ni být milujícím otcem. Svoji manželku a děti miluji a dělám vše pro to, abych si získal zpět jejich důvěru a odpuštění,“ napsal Grohl. Po veřejném oznámení jeho dcera Violet Maye (18) deaktivovala svůj instagramový účet. O své milence zatím muzikant neprozradil žádné detaily. S manželkou Jordyn Blumovou se seznámil v roce 2001, o dva roky později se vzali. Mají tři dcery – kromě zmíněné Violet také Harper Willow (15) a Ophelii Saint (10).",
        "category": "Revue",
        "photos": 16,
        "date": "2024-09-11T15:02:00+02:00",
        "comments": 7
    },
    {
        "title": "Mám problémy se spaním a do hotelů si vozím vlastní matraci, přiznává Anna K.",
        "content": "Annu K. čeká od listopadu do konce prosince turné k albu Údolí včel, jehož název se lehce inspiroval stejnojmenným filmem Františka Vláčila z roku 1967. „Potkala jsem pana Kačera před půl rokem, když ještě byl mezi námi, a povídali jsme si, a také se mě tehdy ptal, jestli je to tím inspirované. Takže řekla bych ano, tak jako zdálky,“ uvedla zpěvačka v Show Jana Krause. Velice pilně koncertuje v podstatě po celý rok. „Odehraji tak dvě stě koncertů za rok. Sto padesát určitě. Jezdím dodávkou s kapelou, a musím říct, že už mě to tedy zmáhá. Asi si najdu řidiče. Ale zase bych nebyla s klukama, se kterýma je legrace. Občas mě to dost osvěží,“ přiznává. A jak takové ježdění vypadá? „Jedeme šest hodin, máme vystoupení, pak přejíždíme dvě hodiny na další koncert, třeba dvojáček, a pak jedeme šest hodin zpátky, protože druhý den už zase hrajeme úplně na druhém konci republiky,“ popisuje Anna K. „Mě to dřív strašně bavilo, před třiceti lety. Teď už mě to zmáhá. Ale já si nestěžuju,“ zdůrazňuje. „Všechno je v hlavě. Proto se snažím, když jsou těžké a nepříjemné chvíle, být s tou partou,“ dodala. Během rozhovoru na sebe prozradila i to, že má dlouhodobé potíže se spaním. „Teď jsme byli na třech koncertech o víkendu a spali jsme v hotelu, což já také těžce nesu. Ale už mám ty hotely vytipované, mám na nich vždy stejný pokoj, jsem v tomhle trochu až autistka,“ konstatuje. „A vozím si svoji matraci, protože se cítím bezpečněji, když ji mám. Hotely, kde spím, jsou dobré hotely, je tam ticho. Vždycky poprosím všechny pokojské, aby se mému pokoji vyhýbaly. Potřebuju úplné ticho a úplnou tmu,“ přiznává. Naopak ale s sebou nevozí svého velkého psa plemene cane corso, které stručně charakterizuje tak, že vypadá, jako když se přifoukne boxer. „Ten je teď po velké operaci. On má pětašedesát kilo a prdly mu vazy v koleni. Takže je doma, musí se léčit a být velmi v klidu, což je dost těžké,“ posteskla si zpěvačka, která má odjakživa ráda velké psy a třicet let chovala bordeauxské dogy. V talkshow pobavila i výrokem, že jedna z nich jí prý vždycky strašně připomínala Jana Krause. VIDEO: ANNA K. – Údolí včel:",
        "category": "Revue",
        "photos": 51,
        "date": "2024-09-12T08:18:07",
        "comments": 2
    },
    {
        "title": "Místo chemoterapie jsem zvolila holistickou léčbu, říká o rakovině Macphersonová",
        "content": "Elle Macphersonová promluvila o své nemoci i knize ve snídaňovém pořadu Channel Nine. „Má nová kniha není o rakovině. Trochu mě mrzí, jak se všichni zaměřují jen na to. Je tam přece mnoho dalších zajímavých témat,“ uvedla rozhořčeně supermodelka. Moderátor opáčil, že se díky svým výrokům o volbě holistické léčby namísto chemoterapie ocitla logicky uprostřed debaty, kterou vedou mnozí pacienti s rodinou, přáteli i lékaři. „Jak správně podotýkáte, dochází dnes u mnoha lidí k přechodu k holistickým a jiným alternativním léčbám. Ať už je důvod jakýkoli, pravda je, že jste vyvolala na toto téma vášnivou debatu. A to je myslím jen dobře,“ reagoval Karl Stefanovic. Macphersonová během rozhovoru obhajovala svou volbu léčby a opakovaně ubezpečovala diváky, že rozhodně nejednala lehkovážně. Vysvětlila, že se rozhodla na základě všech informací, které shromáždila a na základě toho, co ji samotné připadalo správné. „Aby bylo jasno, probírala jsem to s mnoha lékaři a dostala mnoho cenných rad. Bylo to opravdu velmi zajímavé, protože každý lékař měl jiný názor na to, jak léčit můj konkrétní případ rakoviny prsu. Neexistovala žádná jasná cesta a žádná záruka ničeho,“ vysvětlila. V jiném rozhovoru pro pořad 60 Minutes Australia Macphersonová prozradila, že byla „v šoku“, když se dozvěděla svou diagnózu, ale rozhodla se s vědomím všech možných následků nepodstoupit mastektomii a chemoterapii, kterou jí lékaři doporučovali. „Jak si jistě dokážete představit, byl to pro mě šok. Myslím, že každá žena, nebo většina žen, kterým lékaři oznámí tuto diagnózu, si předtím nemyslí, že se to stane právě jim, a nemohou tomu uvěřit,“ uvedla. Sama prý celý život upřednostňovala „přírodní léčebné prostředky“, a i proto byla její volba „nekonvenční“. „Dostala jsem na výběr, zda přijdu o prsa, nebo o život. Takže to rozhodně nebyla marnivá volba, dovolte mi to takto říct. Byla to přirozená cesta v mé léčbě,“ řekla. „Na své tělo jsem se během holistické léčby dívala skutečně komplexně – zaměřila jsem se maximálně na svou duchovní i fyzickou pohodu,“ vysvětlila a dodala, že podstoupila osm měsíců intenzivní terapie ve Phoenixu v Arizoně. Macphersonová je přesvědčena, že rakovina se jí nevrátí. „Návrat nemoci nepředpokládám a nic mu nenasvědčuje. Lidské tělo má nekonečnou schopnost se uzdravit. To, co vám může skutečně vyvolat a způsobit nemoc, je hlavně strach,“ říká. Supermodelka také uvedla, že chemoterapie se jí zdála jako příliš „extrémní volbou“. „Říci ne standardním lékařským postupům bylo to nejtěžší, co jsem kdy v životě udělala. Ale říct ne svému vlastnímu vnitřnímu pocitu by pro mě bylo ještě mnohem těžší,“ dodala.",
        "category": "Revue",
        "photos": 24,
        "date": "2024-09-03T13:50:00",
        "comments": 1
    },
    {
        "title": "Manželství Milana Baroše po 18 letech skončilo. Jeho žena potvrdila rozchod",
        "content": "„Myslela jsem, že spolu zůstaneme napořád. Jako Bergerovi, kteří jsou pro mě vzorem a ideálním párem. Ale je konec, po 18 letech. Milan je prostě věčný puberťák,“ řekla deníku Blesk Tereza Barošová a připomněla výjimečný vztah jiného fotbalisty Patrika Bergera, který je se svou manželkou už třicet let. Milan Baroš a Tereza Franková se dali dohromady v roce 2005. O rok později fotbalista oznámil rozchod. Pár se dal ale znovu dohromady a vzali se v roce 2009 v Turecku, kde hrál Baroš v té době za Galatasaray Istanbul. Svatba se konala na českém zastupitelském úřadě. V té době už byla Barošová těhotná se synem Patrikem. V roce 2011 se jim narodil druhý syn Matteo. Před dvěma lety se začalo spekulovat o rozchodu Baroše s manželkou. „Za dobu, co jsou spolu, se několikrát rozešli a pak zase sešli. Je to u nich jako na horské dráze,“ citoval svůj zdroj Expres s tím, že Tereza Barošová si našla jiného a rozvod je na spadnutí.",
        "category": "Revue",
        "photos": 8,
        "date": "2024-09-11T08:57:00+02:00",
        "comments": 97
    },
    {
        "title": "Snídaně na Nově má opět nové moderátory, tým doplní Vršanský či Branišová",
        "content": "Příští pátek se na obrazovkách poprvé objeví nový pár Kateřina Pechová a Dominik Vršanský. Doplní tak stávající dvojice Johan Mádr a Ondřej Havel, Dana Morávková a Jan Čenský. „Katka s Dominikem jsou oba zkušení moderátoři a mám proto velkou radost, že jsou s námi. Můžete je znát třeba z ranního vysílání Hitrádia, takže jsou už zvyklí vstávat brzy ráno. Ve Snídani obsadí pátky,“ uvedla vedoucí pořadu Snídaně Samira Al Aliová. Součástí ranního pořadu je již nějakou dobu rovněž lifestylový magazín Život ve hvězdách. I ten se vrátil po prázdninové pauze, a to hned s dvojicí nových moderátorek Veronikou Farářovou Saskovou a Dominikou Branišovou. „Moderátorské změny jsou součástí naší strategie dále posilovat zpravodajství a publicistiku. Ne jinak je tomu také v ranním pořadu Snídaně, který postupně posouváme nejen dramaturgicky. Vrátili jsme více informačního servisu, věnujeme se počasí a dopravě,“ připojil ředitel zpravodajství a publicistiky Novy Kamil Houska.",
        "category": "Domácí",
        "photos": 12,
        "date": "2024-09-11T10:00:00+02:00",
        "comments": 3
    }
]