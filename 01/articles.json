[
    {
        "title": "Pirát Bartoš ve vládě končí. Prezident Pavel mu potvrdil jeho odvolání",
        "content": "Piráti v pondělí dokončí hlasování o vypovězení koaliční smlouvy s ODS, KDU-ČSL, TOP 09 a STAN. Bartoš zopakoval, že ministr zahraničí Jan Lipavský a ministr pro legislativu podají demisi v úterý. Rakušan řekl, že jeho STAN je připraveno přijmout ministerstvo pro místní rozvoj, pokud takovou nabídku hnutí dostane. Odmítl možnost, že by STAN ještě mohl v koalici handlovat s křesly. Rakušan mluvil s prezidentem i o tom, že kandidátem STAN na ministra průmyslu a obchodu je první místopředseda hnutí Lukáš Vlček. Šéf lidovců Marian Jurečka po jednání s prezidentem Pavlem řekl, že není nejlepší nápad měnit ministra zahraničí v současné situaci a podpořil tak, aby ve vládě zůstal Jan Lipavský i po odchodu Pirátů z vlády jako nestranický odborník. Lipavský totiž řekl, že opustí i Piráty po jejich odchodu z vlády. Nyní s Pavlem jedná šéfka Sněmovny a TOP 09 Markéta Pekarová Adamová a nakonec premiér a předseda ODS Petr Fiala. To, že Piráti odejdou z vlády, oznámil Bartoš koaličním partnerům již minulý týden ve středu na jednání vlády. Nejmenší vládní strana před tím označila chování premiéra, který chce odvolat ministra pro místní rozvoj kvůli nepovedené digitalizaci stavebního řízení, za podraz, protože Bartošovi neřekl při osobním jednání, že ho chce odvolat. Fiala řekl, že nabízel Pirátům i možnost, aby jeho vládu dál i po odchodu z ní tolerovali, a že svou představu řešení koaliční krize představí ve středu. Do dvou týdnů pak chce mít plně funkční a doplněnou vládu. Kdyby variantu spolupráce se čtyřkoaliční vládou Piráti přijali, zvýšila by se šance, že by si udrželi některé pozice ve vládní administrativě i ve vedení Sněmovny, a že by i Lipavský mohl zůstat ve vládě jako nestraník, Hrad v pondělí dopoledne zveřejnil plán schůzek hlavy státu s šéfy stran koalice 15:30 – Ivan Bartoš16:30 – Vít Rakušan17:00 – Marian Jurečka17:30 – Markéta Pekarová Adamová19:30 – Petr Fiala V pondělí chtěl premiér Fiala jednat jak s Lipavským, kterého, jak uvedl, považuje za výborného ministra, tak se Šalomounem. Opakovaně zdůraznil, že Piráty z vlády nevyhání. Nevyloučil možnost, že by se při odchodu Pirátů z vlády zrušil post ministra pro legislativu a že ministerstvo pro místní rozvoj a ministerstvo zahraničí by si mohly v takovém případě rozdělit hnutí STAN a ODS. S tím, že by vláda po rekonstrukci znovu žádala o důvěru, Fiala nepočítá. Kdyby ODS získala post ministra zahraničí a nezůstal v této pozici Lipavský, mohl by předseda vlády tento post nabídnout třeba poradci pro národní bezpečnost a bývalému velvyslanci v Izraeli Tomáši Pojarovi, který členem ODS. A do křesla ministra pro místní rozvoj by mohl z pozice současného Bartošova náměstka povýšit Radim Sršeň z hnutí STAN. „Určitě máme ve STAN řadu vhodných lidí, to ministerstvo je blízké naší DNA. V nějakém okruhu pravděpodobně figuruji, ale je více kandidátů,“ řekl iDNES.cz Sršeň. „Jakmile dojde k bazální dohodě, která ještě není, pak bude spuštěn nějaký proces. Minulý týden se řešila na jednání vedení nominace Lukáše Vlčka na ministerstvo průmyslu a obchodu, řešily se výsledky voleb, ale tohle se neřešilo,“ uvedl v pondělí Sršeň. „Minulý týden jsme to neřešili, pokud ta situace nastane, kandidáta nabídneme. O tom, kdo to bude, rozhodne Celostátní výbor,“ odvětila mluvčí STAN Sára Beránková. Pavel minulý týden při návštěvě USA řekl, že je důležité, aby případná změna ve vládě neměla vliv na stabilitu situace v České republice. Vláda Petra Fialy by si i po případném odchodu Pirátů z ní udržela většinu ve Sněmovně. ODS, STAN, lidovci a TOP 09 disponují dohromady 104 hlasy. S koalicí navíc ve Sněmovně hlasuje Ivo Vondrák, který se po volbě prezidenta rozešel s hnutím ANO, když podpořil Petra Pavla, a ne Andreje Babiše.",
        "category": "Domácí",
        "photos": 15,
        "date": "2024-09-30T16:28:00",
        "comments": 143
    },
    {
        "title": "Izrael jde po lídrech teroristů v Libanonu. Tři zabil při útoku na Bejrút",
        "content": "Izraelská armáda během dne potvrdila, že při nočním úderu v Bejrútu zabila Nidála Abdalála, vůdce Lidové fronty pro osvobození Palestiny, což je sekulární levicová skupina působící v Libanonu a v Pásmu Gazy. Abdalál podle armády řídil teroristické aktivity skupiny na okupovaném Západním břehu Jordánu a byl zodpovědný za několik teroristických útoků v minulosti. Spolu s ním při úderu zemřel šéf vojenského úřadu skupiny a nejméně ještě jeden její člen. Izraelská armáda v pondělí také oznámila, že při sobotním úderu v Bejrútu zabila šéfa divize raket středního doletu Ída Hasana Našára a několik dalších příslušníků této divize Hizballáhu. Při jiném úderu v Bejrútu na začátku minulého týdne byl zabit velitel raketových jednotek hnutí Ibrahím Kubajsí. Úder v centrálním Bejrútu v noci na pondělí zasáhl jedno z horních pater obytné budovy, napsala agentura Reuters. Svědci slyšeli hlasitou ránu a popsali díru v budově, ze které stoupal kouř. Video publikované agenturou AP pak ukazovalo obyvatele a záchranáře shromážděné u poškozeného několikapodlažního domu ve čtvrti Kola. Útok „izraelského dronu“ cílil na byt patřící skupině Džamáa Islamíja, řekl nejmenovaný libanonský bezpečnostní zdroj agentuře AFP. To je libanonské hnutí, jehož ozbrojené křídlo se podílí na útocích na sever Izraele. O smrti tří svých členů, kteří byli zabiti při tomto útoku, poté informovala Lidová fronta pro osvobození Palestiny. Dalších 16 lidí bylo zraněno, uvedl představitel libanonské civilní obrany. Palestinské teroristické hnutí Hamás v pondělí oznámilo, že úder na jihu země zabil současného vůdce Hamásu v Libanonu spolu se členy jeho rodiny. Izrael na konci víkendu pokračoval v kampani náletů napříč Libanonem, která trvá už přes týden. Podle libanonských úřadů při ní zahynulo více než 1000 lidí a na 6000 dalších bylo zraněno. Ráno armáda uvedla, že před svítáním na východě Libanonu zasáhla další desítky cílů spojených s Hizballáhem. „Stíhačky letectva zaútočily na desítky cílů teroristické organizace Hizballáh v libanonské oblasti Bikáa,“ uvedla izraelská armáda a dodala, že „mezi napadenými cíli byly desítky odpalovacích zařízení a budov, kde byly uskladněny zbraně“. Na cíle v údolí údolí Bikáa na východě Libanonu, které je baštou Hizballáhu, Izrael útočil opakovaně i v předchozích dnech. Nové údery zabily nejméně pět lidí, uvádí televize Al-Džazíra s odvoláním na místní zdroje. Boje mezi Izraelci a Hizballáhem trvají od loňského října, kdy teroristé z Hamásu a dalších palestinských uskupení zaútočili na jih Izraele a izraelská armáda v odvetě zahájila dosud pokračující válku v Pásmu Gazy. Hizballáh na podporu Hamásu začal ostřelovat sever Izraele, evakuovány tam musely být desetitisíce lidí a obě strany si od té doby vyměňovaly menší přeshraniční údery, neboť izraelské síly se soustředily na boje v Pásmu Gazy. V posledních dvou týdnech se ale situace v Libanonu vyostřila po sérii explozí pagerů a vysílaček využívaných Hizballáhem a následném prudkém zintenzivnění izraelských úderů proti Hizballáhu na jihu Libanonu ale také v dalších částech země. Jde o nejtvrdší údery od války s Hizballáhem v roce 2006. Terčem náletů, které se dosud odehrávaly hlavně na jihu Libanonu blízko hranice s Izraelem, ale také na jižním předměstí Bejrútu a na východě Libanonu, jsou podle izraelské armády objekty a členové Hizballáhu.",
        "category": "Zahraničí",
        "photos": 95,
        "date": "2024-09-27T19:56:00",
        "comments": 46
    },
    {
        "title": "Šokující slova Vjalbeové: Když hodíme bombu na Londýn, budeme zase všude",
        "content": "Mezinárodní lyžařská federace FIS minulý týden odmítla návrat ruských lyžařů do závodů kvůli pokračující invazi na Ukrajinu. Vjalbeová poté byla portálem news.ru dotázána, co se musí stát, aby se ruští lyžaři mohli vrátit. Samozřejmě, že neodpověděla „Musíme opustit Ukrajinu“. Místo toho nasadila agresivní dikci: „Kdybychom hodili pořádnou bombu na centrum Londýna, už by bylo po všem a my bychom mohli být zase všude.“ Na sociálních sítích po celém světě tím okamžitě vzedmula mohutnou vlnu rozčilených reakcí. Například: „Takhle si MOV představuje neutralitu ruských sportovců?“ Nebo: „Tato informace je pro ty, kteří si myslí, že sport stojí mimo politiku.“ V rozhovoru s portálem news.ru 55letá Vjalbeová dále tvrdila: „Naše země je silná a já ji proto miluji. Tato síla rozčiluje celý svět. Boj Ruska s vnějším světem trvá už po staletí. Nikdy nás nemilovali, i když to občas předstírali. Vždy stáli s kudlou za našimi zády.“ Kromě jiného ve zmíněném interview předpovídala i kolaps Spojených států: „Už dnes není mnoho lidí, kteří do Ameriky chtějí odejít. Nevím, jestli se ta země úplně zhroutí nebo ne, ale taková, jaká je teď, už rozhodně nikdy nebude. V některých státech USA sílí naléhání, aby se odtrhly. Myslím, že k takovému rozpadu u nich vše směřuje. Pokud nedojde ještě dříve k občanské válce, ve které se navzájem pozabíjejí.“ Jelena Välbe har fullständigt tappat kontakten med verkligheten. Bomba London så får ryssland vara med och tävla på skidor igen. Hon har dock inte tappat aptiten sedan skidkarriären. https://t.co/UddOVIlIXO https://t.co/aS5sSk4U6s Vjalbeová je trojnásobnou olympijskou vítězkou a čtrnáctinásobnou mistryní světa v lyžování z let 1989 – 1998. V roce 2021 ji zvolili do Rady FIS, po ruské invazi na Ukrajinu však byl její mandát okamžitě napadnut delegáty ze Švédska, Finska a Polska, k čemuž sama napomohla vyjádřením: „Nejsme ve válce s Ukrajinou. Nikdo na ni nezaútočil. Jde jen o speciální vojenskou operaci.“ Při následném hlasování byla z Rady FIS vyloučena. Reagovala sérií výpadů proti Západu i Ukrajině a na podporu Putina, například věštbami typu „celá západní Evropa zaprodá své lidi a zhroutí se“ nebo „umrznete bez levného ruského plynu“. Tvrdě kritizovala i italskou premiérku Giorgiu Meloniovou: „Před italskými volbami křičela, že je proti všemožným pohlavím (LGBTQ+) a že žádné zbraně na Ukrajinu nedodá. Pak byla zvolena a vše se změnilo.“ Ovšem také toto vyjádření Vjalbeové bylo lživé, protože Meloniová, nadšená fanynka Pána prstenů, už před volbami zastávala linii tvrdého postupu proti ruské invazi, přičemž Putinovu agresi přirovnávala k činům Tolkienova Mordoru. Vjalbeová se negativně proslavila rovněž vyjádřením: „I všichni ukrajinští uprchlíci jsou zakuklení nacisté.“ Proti jejím slovům se ostře ohradil například prestižní finský list Ilta Sanomat. „Prohlášení Vjalbeové jsou absurdní a naprosto nechutná, obzvlášť vzhledem k tomu, že zazněla na pozadí toho, jaká jatka spáchali Rusové na civilistech v Buči i jinde.“ Postoje kdysi protežované sportovkyně jsou názornou ukázkou, jak ruská státní propaganda zpracovává a ovládá mysli svých občanů. K přívrženkyním Putina patřila dlouhá léta, dokonce se stala jeho poradkyní při první prezidentské kampani. Sama kandidovala do Státní Dumy za stranu Jednotné Rusko. Zvolili ji, ale mandátu se posléze zřekla. „Pravidelně si kupuji a nosím trička s podobiznou Vladimira Putina. Mají je i moje děti i vnoučata. Šíleně pana prezidenta miluji,“ vypráví. „Jsme patrioti. Jsem dítě Sovětského svazu. Nechápu, co někteří lidé viděli na Sovětském svazu špatného, byla to krásná léta. Vychovávali nás k lásce k rodné zemi a k oddanosti k našemu vůdci. Nepochybuji o rozhodnutích Vladimira Putina, protože mu zcela důvěřuji. Ve všem má absolutní pravdu.“ “Si hubiésemos tirado una bomba en el centro de Londres, nos habrían dejado regresar a los torneos internacionales”. Elena Vyalbe, campeona olímpica y directora de la Federación Rusa de Esquí de Fondo.Elena, bonito nombre; el resto, desperdicio.https://t.co/qPg6C4IEVg https://t.co/Vc9l01UC3k Zcela se odcizila s otcem Valerijem, jenž se narodil a žije na Ukrajině. Už jako dítě bydlela s matkou Galinou v Rusku u prarodičů z matčiny strany. Tam jí dědeček údajně vštěpoval: „Nečekej, až tě udeří, udeř toho druhého do obličeje jako první.“ Touto strategií se podle ní řídí současné Rusko. Opakovaně zdůrazňuje, že plně podporuje Putinovu politiku na Ukrajině. Ujišťuje, jak je hrdá, že její mladší bratr se dobrovolně přihlásil na frontu. Ruská zvěrstva na Ukrajině bagatelizovala a navzdory statisícům mrtvých tvrdila, že Rusko na sousední zemi „neútočí, ale speciální operací pouze zajišťuje vlastní bezpečnost, abychom mohli my i Ukrajinci žít v míru a v normálně se vyvíjejících zemích“. Patřila též k výrazným kritikům účasti ruských sportovců na hrách v Paříži pod neutrální vlajkou. „Užití takové vlajky je zradou vlasti a urážkou vojáků, kteří za nás bojují v zákopech, prolévají tam krev a možná i ztrácí své životy. Copak by se neurazili, že jdeme do soutěže s nějakým bílým hadrem?“ řekla státní agentuře TASS. V posledních týdnech naopak Vjalbeová a další ruští propagandisté v oblasti sportu vyzdvihovali podporu slovenského premiéra Roberta Fica, jenž se dle ruských médií vyslovil za zrušení protiruských sankcí včetně zákazu startu ruských sportovců v mezinárodních soutěžích. „Západní mocnosti“ naopak Vjalbeová obvinila z jejich postojů během oslav desetiletého výročí zahájení her v Soči 2014. Svět totiž podle bývalé lyžařky dodnes závidí Rusku, jak báječnou zimní olympiádu dokázalo zorganizovat. (Ve skutečnosti byla s nejvyšším rozpočtem v historii 50 miliard dolarů považována experty za nejvíce megalomanskou a nejzkorumpovanější.) Při letošní Všeruské zimní spartakiádě v Ťumeni pro změnu prohlásila: „Pro nikoho z nás není tajemstvím, že cizinci nás pozorně sledují a samozřejmě opět velmi závidí, jak skvělé závody u nás máme.“ Zatím si s nimi ruští lyžaři zjevně budou muset vystačit. Vjalbeová byla nejnověji také dotázána, jak a kdy speciální vojenská operace na Ukrajině skončí. „Zdá se mi, že to ví pouze Bůh,“ reagovala. „Nejprve tam musíme udělat vše, co jsme si naplánovali, že uděláme. Ale momentálně se zdá, že jsme ještě daleko od naplnění našeho cíle.“",
        "category": "Ostatní",
        "photos": 4,
        "date": "2024-09-30T17:06:00+02:00",
        "comments": 40
    },
    {
        "title": "Řidič převrátil na silnici velký sklápěč. Nemám na něj řidičák, oznámil policii",
        "content": "„Na utržení krajnice se řidič dle svého vyjádření snažil zareagovat tak, že strhl řízení vlevo. Po následném vyjetí na silnici se však pracovní stroj převrátil na pravý bok a směs kamení a hlíny, kterou převážel, se vysypala na komunikaci,“ popsala policejní mluvčí Miluše Zajícová. Policistům, kteří v sobotu krátce před polednem na místo nehody do Zábřežské ulice dorazili, muž rovnou sám oznámil, že k řízení nákladního vozu nemá potřebné oprávnění. „Provedená dechová zkouška navíc odhalila, že řídil pod vlivem alkoholu, když nadýchal hodnoty 0,31 a 0,26 promile, napotřetí pak 0,24 promile,“ doplnila Zajícová. Muž vyvázl z nehody bez zranění, škoda na sklápěči je předběžně vyčíslena na 150 tisíc korun. Na místě museli zasahovat i hasiči, kteří řešili vyteklé provozní kapaliny. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Olomouc",
        "photos": 4,
        "date": "2024-09-30T17:05:00+02:00",
        "comments": 0
    },
    {
        "title": "Malá šance pro Čechy z Buffala na NHL v Praze. Trenér neplánuje životní zážitek",
        "content": "Ruffův přístup je cynicky profesionální. Jistě si uvědomuje, že by oběma mladým Čechům splnil sen. Že by dvacet tisíc fanoušků v areně mělo z hokeje mnohem záživnější podívanou a asi by se hrálo v bouřlivější atmosféře. Jenže Ruff teď ani 25letého Rouska, ani 20letého Kulicha ve čtyřech útocích nevidí a pro jejich pár minut na ledě zjevně nehodlá riskovat ztrátu bodů hned v prvních duelech nové sezony. „Rád bych je v sestavě viděl, ale začátek sezony je důležitý a občas musím činit těžká rozhodnutí,“ odpověděl Ruff stručně v pondělí po tréninku Buffala v pražských Strašnicích. Češi berou situaci statečně, byť poznáte, že by jim oči mohly zářit stokrát víc, kdyby aspoň tušili, že mají šanci. Kouč Buffala v Praze 🇨🇿 Lindy Ruff o Jiřím Kulichovi a Lukáši Rouskovi:\"Jasně, rádi bychom je viděli v sestavě, ale začátek sezony je důležitý a občas musíte udělat těžké rozhodnutí.\"Mizivá šance, že by české duo o víkendu nastoupilo. https://t.co/7SwhzqnXYW „S trenérem jsme o zápasech nemluvili, uvidíme, jak se to bude vyvíjet. Zahrát bych si chtěl, tak pracuju nejvíc, co umím. Užívám si, že můžu být doma s rodinou a kamarády,“ pověděl Rousek. Kulich ho doplnil: „NHL v Praze patří mezi sny, které jsem si ani neuměl představit. Hned jsem utíkal za Rousínem na pokoj, když nám trenéři poslali soupisku pro Prahu, volali jsme rodině a kamarádům. Budeme bojovat. Věříme.“ V pátek při prvním duelu však český fanoušek bude moct přát jedinému Čechovi na ledě, Ondřeji Palátovi v dresu Devils. Ten v O2 areně nastoupí znovu po čtyřech měsících od zlatého domácího šampionátu. Šance pro Rouska s Kulichem by mohla přijít teoreticky v sobotu, pokud by Buffalo v pátek předvedlo nějakou ohromnou tragédii. Posunout by je mohlo i případné zranění spoluhráčů, ale na to se s ohledem na karmu nemá ani myslet. Oběma tak nezbývá nic jiného než užívat si vůbec fakt, že se s týmem podívají po Evropě. Sabres odehráli přípravný duel v Mnichově, teď v Praze mohou Kulich s Rouskem spoluhráčům ukázat Prahu, doporučit nějaké restaurace a památky... „Kluci už se ptali na dobré restaurace, já určitě strávím nějaký čas i s rodinou, je příjemné být zpátky doma,“ těší Rouska. Čas v Praze využil hned v neděli, když se díval společně se zraněnými sparťany a bývalými spoluhráči Michalem Řepíkem a Vladimírem Sobotkou na šlágr extraligového kola Sparty s Pardubicemi (4:0). Jon Gillies zasahuje proti Lukáši Rouskovi. Kulich v neděli zašel na večeři s rodinou. Podruhé za krátkou dobu mohou čeští fanoušci řešit, proč se Kulich nevejde do sestavy. Na jaře se hojně diskutovalo, proč kapitána letošní bronzové dvacítky a se šesti góly druhého nejlepšího střelce onoho turnaje nepovolal národní tým na mistrovství světa. Ostatně Kulichovi se náramně dařilo i na farmě v AHL, kde v 57 zápasech nasázel 27 gólů. Naopak Rousek se v Rochesteru pyšnil vedle deseti gólů hned jednatřiceti asistencemi. V pondělí v Praze se jim nechtělo z ledu, zůstávali na něm ještě v době, kdy se ostatní spoluhráči courali z šatny. „Zastříleli jsme si, dali si s Kulíškem nějaké soutěže... Porazil jsem ho, tak mám den hned lepší,“ žertoval Rousek. Chuť mají oba náramnou.",
        "category": "NHL",
        "photos": 3,
        "date": "2024-09-30T17:01:00+02:00",
        "comments": 2
    },
    {
        "title": "Dobíhající dívku skříply dveře tramvaje, vůz ji vláčel několik metrů",
        "content": "„Jako dopravní nehodu šetříme incident z pondělního odpoledne v Seifertově ulici. Tramvaj tam několik metrů popojela s dívkou zaklíněnou ve dveřích,“ potvrdil redakci iDNES.cz policejní mluvčí Richard Hrdina. Na místě zasahovala i záchranná služba, k žádnému vážnému zranění na místě ovšem nedošlo. Už ráno přitom pražští policisté řešili vážný střet chodkyně s tramvají. V Zenklově ulici u zastávky Palmovka totiž srazila tramvaj ženu, která vedla dvě děti. Zůstala pod vozem zaklíněná a vyprošťovali ji hasiči. S několika zraněními ji odvezla do nemocnice záchranná služba. Její zhruba tříleté dítě vyvázlo s odřeninami, druhé dítě bez zranění. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 6,
        "date": "2024-09-30T17:20:15",
        "comments": 19
    },
    {
        "title": "Po 24 prohrách a 603 dnech opět vítězí. Každé selhání byla lekce, říká Číňanka",
        "content": "„Ještě minulý týden jsem nemohla zvítězit. Možná se mnou všechny soupeřky chtěly hrát, ale teď už mě nikdo dostat nechce. Stačí jediný týden, jediný zápas a vše je jinak,“ hlásí bojovně. Na podniku WTA 1000 už zdolala tři protivnice včetně světové osmičky Emmy Navarrové a postoupila do osmifinále. Na prestižní turnaj v hlavním městě své země přitom dorazila v hluboké a dlouhé krizi. Poté, co 31. ledna 2023 porazila v Lyonu Američanku Madison Brengleovou, zahučela do propasti a další výhru okusila až nyní v Pekingu. Po nekonečných 603 dnech. Delší sérii bez vítězství měla v tenisové otevřené éře jen Švédka Madeleine Pegelová, jež v letech 1968 až 1972 nezvládla 29 utkání za sebou. Čang Šuaj se dočkala minulý týden ve středu proti Američance McCartney Kesslerové, kterou přemohla dvakrát 7:6. „Myslím, že tohle je perfektní načasování,“ radovala se. „Na své první vítězství na turnaji WTA jsem dosáhla před 15 lety právě na China Open a hned další den jsem porazila tehdejší světovou jedničku,“ vzpomínala na triumf z roku 2009 nad Dinarou Safinovou. „Možná má bůh plán,“ doplnila. Čínská tenistka Čang Šuaj hraje bekhend na turnaji v Pekingu. Následně zapsala další dva úspěchy: vyšlápla si na rozjetou Navarrovou a v neděli vyřadila i Belgičanku Greet Minnenovou. V úterý zabojuje o čtvrtfinále s Polkou Magdalenou Frechovou. Zřejmě není náhoda, že se jí trudné období podařilo utnout zrovna v Pekingu. Na zdejších dvorcích totiž vyrůstala, dokonce o nich tvrdí: „Jsou pro mě jako kurt Philippa Chatriera pro Rafu. Dokážu na nich předvést svůj nejlepší tenis.“ Jistě neukazuje takovou dominanci jako legendární Španěl Nadal na hlavním stadionu Roland Garros, kde dobyl 14 grandslamových trofejí, nicméně rozhodně dává vzpomenout na své nejlepší roky. V žebříčku se nejvýš dostala na 22. pozici, paradoxně právě loni v lednu, kdy její soužení začalo, na kontě má i čtvrtfinále Australian Open (2016) a Wimbledonu (2019). Thanks all of setbacks and many adversity to building this moment!@ChinaOpen https://t.co/Y6bhhqgNDX Teď se však nachází až na čísle 595, v Pekingu startuje na divokou kartu a je dokonce nejníže postavenou účastnicí v historii turnaje. V průběhu loňské sezony se cítila fyzicky i mentálně vyčerpaná, takže si vzala šestiměsíční pauzu. Vrátila se letos v únoru a v trápení dalšího více než půl roku pokračovala. „Narazila jsem na hodně dobrých hráček: Plíškovou, Šnajderovou, Kuděrmětovovou, Kasatkinovou. Bylo to jako dřív, když jsem na grandslamech pokaždé prohrála v prvním kole,“ srovnávala pro web WTA aktuální situaci se začátkem kariéry. „Říkala jsem si, že to je výzva, zároveň vím, že nejsem nejmladší, takže nedostanu moc dalších šancí. Chtěla jsem v životě ještě alespoň jednou vyhrát.“ Teď už ji může hřát, že si přání splnila. A ukončení vleklé šňůry jí přejí i soupeřky. „Bylo těžké její sérii sledovat, ale nikdy jste na ní nepoznali, že se jí nedaří. I když jsem ji potkala pět minut po zápase, stejně mě pozdravila a byla ráda, že mě vidí. Já taková po porážce nejsem,“ prozradila v Pekingu americká hvězda Coco Gauffová. Čínská tenistka Čang Šuaj hraje forhend na turnaji v Pekingu. „Hodně jsem se od ní naučila. Myslím, že každá hráčka na okruhu ji má ráda, takže je skvělé vidět ji vítězit.“ Tuto podporu vnímá i sama Čang Šuaj. S úsměvem líčila, jak jí další tenistky v šatně k výhře gratulovaly a oslavovaly s ní. „Necítím, že jsou mé soupeřky,“ říká zkušená Číňanka. „Když hrají dobře, mám z toho radost, zároveň mi ukazují, jak moc se musím zlepšit. Navzájem se inspirujeme, na okruhu jsme jako velká rodina. To se mi líbí, proto pořád hraju.“ A nechybí jí odhodlání pokračovat a rvát se dál. Šňůru 24 proher asi stejným počtem vítězství za sebou nevyváží, ale i aktuální tři úspěchy jsou pro ni velmi vítané. „Podařilo se mi poučit se z toho, co jsem dělala špatně. Každé selhání byla lekce, která ze mě udělala silnější Čang Šuaj.“",
        "category": "Tenis",
        "photos": 4,
        "date": "2024-09-30T16:45:00+02:00",
        "comments": 0
    },
    {
        "title": "Vítězní Svobodní nemají automaticky nárok Rakousku vládnout, říká expertka",
        "content": "Překvapily vás výsledky voleb? Čekal se možná těsnější souboj FPÖ s ÖVP, ale Svobodní nakonec získali o dva procentní body více než lidovci.Výsledky voleb úplně překvapivé nejsou, víceméně odpovídají tomu, co dlouhodobě předpovídaly průzkumy veřejného mínění. Lidovcům kancléře Karla Nehammera se nepodařilo FPÖ dostihnout, navzdory tomu, že to někteří analytici očekávali. Zejména kvůli tomu, že se velmi angažoval v pomoci při nedávných povodních, které zemi zasáhly. Lze lidovce označit za největší poražené voleb? V předchozích volbách dosáhli na více jak 37 procent hlasů, nyní spadli o více než deset procentních bodů. Neměl by kancléř Nehammer rezignovat, jak to žádá FPÖ?V jistém směru ano. Lidovci ztratili oproti minulým volbám ze všech parlamentních stran nejvíce, téměř 11 procent hlasů. Nicméně je třeba si uvědomit, že před pěti lety byl jejich výsledek mimořádně dobrý a v minulosti na tom už ÖVP byla hůře. Navíc se nerýsuje povolební varianta, kdy by ÖVP nebyla ve vládě. O Nehammerově politickém osudu spíše rozhodne jeho (ne)úspěch v povolebních vyjednáváních a postoj jeho spolustraníků, než výkřiky konkurenční FPÖ. Všechny strany uvádí neochotu jít do koalice s FPÖ. Mají Svobodní vůbec nějaké možnosti sestavení koalice, i za předpokladu, že jejich kontroverzní lídr Herber Kickl nabídne, že nebude usilovat o kancléřské křeslo?Rakouští komentátoři upozorňují na to, že v ÖVP jsou politici, kteří si dovedou představit spolupráci s FPÖ. Tito lidovci zdůrazňují, že jejich strana má se Svobodnými více programových průsečíků než třeba s SPÖ nebo Zelenými. Zda k podobné spolupráci skutečně dojde, ale záleží na průběhu povolebních jednání. Působí jako vedoucí Katedry německých a rakouských studií na Institutu mezinárodních studií Fakulty sociálních věd Univerzity Karlovy (IMS FSV UK) a novinářka. Zaměřuje se na německy mluvící země, jejich roli v mezinárodním kontextu a bilaterální vztahy s Českou republikou. Vznikne podle vás takzvaná „koalice poražených“ mezi ÖVP a sociálními demokraty? Jak by toto obejití FPÖ vnímala veřejnost? Nezvýšilo by to nedůvěru v demokracii v Rakousku?Pokud vítěz voleb nezíská přes polovinu hlasů a je pro ostatní natolik nepřijatelný, že nedokáže získat koaličního partnera, nemá automatický nárok vládnout. Přesto, že se tento dojem FPÖ snaží sugerovat. Pokud se Svobodní do vlády nedostanou, bude to zklamání pro jejich voliče, ale zároveň úleva pro většinu Rakušanů, kteří jim hlas nedali. A nové vládě připadne úkol vést zemi natolik dobře, aby ke zmíněnému propadu důvěry v demokracii nedošlo. Jakou roli v povolebním vývoji bude hrát prezident Alexander Van der Bellen, který už oznámil, že Kickla kancléřem nejmenuje a že mu to umožňuje rakouská ústava?Pokud vím, rakouský prezident Kickla přímo nezmínil, ale zdůraznil, že bude dbát na to, aby nová vláda respektovala zásady liberální demokracie: právní stát, rozdělení mocí, nezávislá média, ochranu práv menšin. S těmito zásadami se FPÖ v minulosti opakovaně dostala do křížku. Jedná se tedy o jednoznačné varování jejím směrem. Prezident může sestavením vlády pověřit kohokoli, ústava mu neukládá, že se musí obrátit na vítěze voleb. Analýzy ukazují poměrně vysoké přesuny voličstva, například řada bývalých voličů lidovců přešla právě k FPÖ. Svobodní dokázali účinně lovit i mezi nevoliči. Čím je dokázali mobilizovat?Svobodní svojí velmi aktivní a často až agresivní kampaní dokázali své voliče přesvědčit, že na rozdíl od údajně zkorumpovaných a vůči občanům netečných elit jako jediní skutečně zastávají zájmy „obyčejných“ lidí. Zabodovat dokázali i propagací striktní imigrační politiky, kritikou vlády i odporem vůči podpoře válčící Ukrajiny. Jak dlouho očekáváte, že budou jednání o nové vládě trvat?To je v tuto chvíli těžké předvídat. Záleží na postojích stran, na tom, jak dobře se na volební výsledek připravily, zda a jaké mají předjednané dohody. Sestavování vlády bude trvat minimálně týdny, možná měsíce. Pravděpodobně do něj promluví i dvoje zemské volby, které proběhnou v říjnu a listopadu ve Vorarlbersku a Štýrsku.",
        "category": "Zahraničí",
        "photos": 55,
        "date": "2024-09-30T16:41:00+02:00",
        "comments": 1
    },
    {
        "title": "Babiš podal námitku podjatosti proti odvolací soudkyni v kauze Čapího hnízda",
        "content": "Babišova námitka míří proti předsedkyni senátu Evě Brázdilové. Podle Michaela Bartončíka v textu žádosti o zbavení imunity „implicitně konstatovala vinu obou obžalovaných“, což je v rozporu s presumpcí neviny. Poukázal i na to, že se Brázdilová v žádosti opírá o závěry bruselského úřadu pro vyšetřování podvodů OLAF, které byly podle Bartončíka v českém trestním řízení spolehlivě vyvráceny. Věcí se v pondělí neveřejně zabýval pražský vrchní soud, zatím není jasné, jak rozhodl. Server Česká justice napsal, že obhájce Nagyové Josef Bartončík opakovaně žádal odvolací senát o to, aby řízení přerušil. To, že tak Brázdilová neučinila, považuje advokát za porušení soudcovských povinností. Ve stížnosti, kterou zaslal předsedovi vrchního soudu, také vyjádřil pochybnost, zda Brázdilová není podjatá. V žádosti o zbavení imunity totiž podle něj soudkyně na europarlament apelovala, aby rozhodl „v zájmu právního státu a zachování důvěry ve volené zástupce“, správně by ale podle advokáta měla pouze popsat žalovaný skutek a průběh trestního řízení. Vrchní soud se kauzou dotace na stavbu kongresového areálu ve středních Čechách zabývá poté, co státní zástupce Jaroslav Šaroch podal odvolání proti osvobozujícímu rozsudku Městského soudu v Praze z letošního února. Nagyová byla v létě za hnutí ANO zvolena do Evropského parlamentu, čímž získala imunitu. Soud europoslance požádal, aby Nagyovou imunity zbavil, Evropský parlament ale o žádosti dosud nerozhodl. Pokud jí vyhoví, bude moci soud v řízení pokračovat. Šaroch v obžalobě tvrdí, že Babiš zajistil na přelomu let 2007 a 2008 vyvedení společnosti Farma Čapí hnízdo z Agrofertu a prodej akcií svým dětem a partnerce. Podle vyšetřovatelů to udělal proto, aby společnost zdánlivě splňovala podmínky k získání padesátimilionové dotace pro malé a střední podniky. Nagyová podle obžaloby úspěšnou žádost o dotaci podala. Městský soud ale už dvakrát dospěl k závěru, že skutek nebyl trestným činem. Obdobně rozhodl už loni, nepravomocný rozsudek ale odvolací soud na podzim zrušil a nařídil případ znovu projednat. Babiš i Nagyová vinu od počátku odmítají.",
        "category": "Domácí",
        "photos": 2,
        "date": "2024-09-30T16:38:00+02:00",
        "comments": 10
    },
    {
        "title": "VIDEO: Stíhačky, vrtulníky i větroně. Rakouský Airpower24 opět nezklamal",
        "content": "Začněme působivou ukázkou F-35 Lilghtning II, ke které se později přidaly warbirdy P-51 Mustang ze skupiny The Horsemen Flight Team. Další perlou bylo vystoupení české akrobatické skupiny Flying Bulls Acrobatics Team ve společné formaci se stíhacím letounem Saab JAS39 Gripen Vzdušných sil AČR. Nádhernou podívanou pro milovníky československých leteckých ikon byla jistě sestava větroňů LET L 13 Blaník uskupení Flying Bulls Blanix. Zde konkrétně jde o letouny z let 1965 a 1972. V rakouské Zeltwegu samozřejmě nechyběly ani vrtulníky. Zejména jediný civilní stoj BO 105 s certifikací pro akrobacii, kterou se nebál předvést. Pastvou pro oko i ucho bylo i defilé slavných strojů ze hangárů Flyingbulls. Tedy například Lockheed P-38 Lightning, North American B-25J Mitchell či Chance Vought F4U-4 Corsair.",
        "category": "Technet",
        "photos": 0,
        "date": "2024-09-30T16:38:08",
        "comments": 0
    },
    {
        "title": "Za medaili lev. Premiér Fiala odměnil úspěšné olympioniky a paralympioniky",
        "content": "„Myslím, že je nesmírně důležité, že v tak obrovské konkurenci, kterou olympiáda a paralympijské hry znamenají, dokážete uspět a vybojovat medaili. Nesmírně si toho vážíme,“ řekl Fiala. „Vážím si všech sportovců, ale zvlášť se skláním před těmi, kteří nás reprezentují na paralympijských hrách,“ dodal premiér. Ocenění z rukou premiéra převzal mimo jiné plavec David Kratochvíl, který na paralympijských hrách získal tři medaile - zlatou, stříbrnou a bronzovou, nebo také lukostřelkyně Šárka Pultar Musilová, jež obdržela stříbrnou paralympijskou medaili. Bronzový kordista Jiří Beran Fialovi předal na památku svůj kord. Místopředseda Českého olympijského výboru Libor Varhaník připomněl, že medailisté dostanou také finanční odměnu. „Jste opravdovými vzory. Víte, že současná společnost má spoustu pozitivních věcí, ale také spoustu negativních. Pravidelná pohybová aktivita a sport je jedna z mála aktivit, která může společnost vést správným směrem,“ řekl místopředseda. Petr Fiala se setkal s českými olympijskými a paralympijskými medailisty a předal jim pamětní listy. Předseda Českého paralympijského výboru Zbyněk Sýkora poděkoval nejen medailistům, ale všem sportovcům, kteří ČR na hrách reprezentovali. Čeští sportovci letos získali na olympijských hrách tři zlaté a dvě bronzové medaile, Česko se umístilo na 28. místě v medailovém hodnocení zemí. Na paralympijských hrách vyhráli sportovci osm medailí, jednu zlatou, čtyři stříbrné a tři bronzové.",
        "category": "Olympismus",
        "photos": 11,
        "date": "2024-09-30T16:42:09",
        "comments": 1
    },
    {
        "title": "Vrátili vodu do rašeliniště u Lipna, postavili v něm přes tisíc přehrádek",
        "content": "Systém odvodňovacích kanálů budovaných kvůli těžbě rašeliny v kombinaci s dlouhodobým suchem a průběžným zvyšováním teplot vedly k vysušení rašeliniště a poklesu biodiverzity. „Hlavním cílem revitalizace bylo, abychom zahrazením odvodňovacího systému vrátili úroveň podzemní vody k povrchu terénu. Podařilo se nám také obnovit rašelinotvorné procesy,“ popisuje Marek Fügner z Českého svazu ochránců přírody Onyx, který za projektem stojí. Po úpravách, které skončily v květnu, se na revitalizované ploše 44,5 hektaru zvýšila vodní retence. Utěsněním odvodňovacího systému se zpomalil průtok přívalových vod, což zmírnilo sucho a povodně. Obnova rašeliniště zlepšila termoregulaci a mikroklima. „V rašeliništi jsme nechali vytvořit speciální přehrádky, které zadržují vodu v krajině. Je jich tam celkem 1 006,“ upřesnil Fügner. Důležitou částí projektu byla i redukce množství zdejších stromů. Část dřeva byla odvezena a část použita na vyplnění odvodňovacích kanálů. Pro obnovení rašelinotvorných procesů bylo nutné přemístit rašeliník z míst, kde by byl historicky zničený, hlavně tedy ze dna kanálů, na vhodné plochy. Celkem bylo přesunuto více než 660 metrů krychlových rašeliníku. Pavlína Hakrová ze Správy národního parku Šumava doufá, že se obnovený biotop bude líbit kriticky ohroženému tetřívku obecnému a že se zvýší jeho počet v lokalitě na břehu Lipna. „Provedená opatření mu zpřístupnila větší část původně dřevinami silně zarostlého území. Zlepšila se také atraktivita území pro tok i potravní nabídka,“ vyjmenovala Hakrová. Lokalita byla původně okrajovou částí rozsáhlého rašeliniště v údolí Vltavy. V 60. letech byla většina rašelinišť vytěžena a zaplavena Lipenskou přehradou. Okraj, který se dočkal obnovy, však zůstal nezatopený a částečně nevyužitý. Oblast je protkaná odvodňovacími kanály různé velikosti, které ovlivnily hydrologické podmínky a akumulaci podzemních vod. Projekt revitalizace rašeliniště je za Českou republiku nominovaný na vítězství v prestižní soutěži Adapterra Awards, která oceňuje nejlepší adaptační opatření. Ve stejné soutěži získal projekt ocenění v jižních Čechách. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "České Budějovice",
        "photos": 9,
        "date": "2024-09-30T16:26:00+02:00",
        "comments": 2
    },
    {
        "title": "Konec nevratných lahví, Prazdroj bude pro domácí trh plnit jen zálohovatelné",
        "content": "„Vratnou lahev v průměru naplníme šestadvacetkrát a na trhu vydrží sedm až osm let,“ vypočítal manažer udržitelnosti Plzeňského Prazdroje Ivan Tučník. Přechod k vratným obalům například u míchaného Frisca sníží uhlíkovou stopu pivovaru asi o pět procent. Nová stáčecí linka za hodinu naplní až 60 tisíc lahví, za celý den je počítáno s 900 000 lahvemi. Od okamžiku, kdy se prázdných lahví chopí stroje na vstupu do linky, přes jejich kontrolu, roztřídění, vymytí, naplnění, uzavření, pasterizaci, olepení etiketami a zabalení do krabic nebo přepravek uběhne přibližně 2,5 hodiny. Z toho přibližně dvě hodiny zůstávají plné a už zavíčkované lahve v uzavřeném prostoru, kde dochází k pasterizaci. Jen výjimečně se lahve v průběhu pohybu po lince dotkne lidská ruka. Zatím palety s přepravkami nebo papírovými bednami převážejí z haly do skladu vysokozdvižné vozíky, v budoucnu by i tohle měly zajišťovat automatizované systémy. Podle manažera Petra Kofroně je pro zajištění provozu nové linky zapotřebí desíti nebo jedenácti lidí. Kvůli hluku, který stroje a sunoucí se skleněné lahve na pásech a dopravnících dělají, musejí mít všichni zaměstnanci uvnitř haly chrániče sluchu. Prázdné i plné lahve urazí po dopravnících nové linky stovky metrů. Nejezdí jen v jedné úrovni, například zabalené krabice s láhvemi míchaných nápojů po vyjetí z baličky čeká vystoupání do horního patra po dopravníku v podobě opakovaně zatočené šroubovice. Než krabice dojedou k naložení na palety, počítače na třídícím stanovišti průběžně rozpohybovávají směrovací desky podle toho, jestli je zapotřebí krabice poslat do pravé nebo levé fronty. V Plzni je to třetí podobně výkonná stáčecí linka. Ta nejnovější má přitom až třetinovou úsporu energie a oproti starším typům o polovinu nižší spotřebu vody. Až do letošního roku byl například ležák Pilsner Urquell i v menších hnědých lahvích o objemu 0,33 litru, ty byly nevratné. Letos začali pro domácí trh používat tradiční zelené třetinkové lahve, a ty už jsou vratné. Podobné je to například u míchaného nápoje Frisco nebo piva značky Elektrárna. Ty už také nově stáčejí do vratných lahvích. Zda je láhev zálohovaná, nebo ne, pozná zákazník na její etiketě, kde je informace napsaná. Dalším poznávacím znamením může být, že zatímco nezálohované lahve Frisca mívaly šroubovací uzávěry, zálohované mají klasické korunky a k jejich otevření musíte sáhnout po otvíráku. Mluvčí pivovaru Zdeněk Kovář řekl, že přechodem na vratné lahve už v pivovaru nebudou ročně potřebovat 30 milionů jednorázových lahví. „Ty by postavené vedle sebe vytvořily řadu dlouhou 1770 kilometrů, což je přibližně trasa z Prahy do španělské Barcelony. Prazdroj tak ušetří 6206 tun skla, které by použil jen jednou,“ dodal Kovář. Podle Ivana Tučníka se pivovaru v průměru vrací 98 procent zálohovaných lahvích k novému naplnění. „Přechod Frisca a piv z Elektrárny na vratné lahve přinese celkovou úsporu 4133 tun oxidu uhličitého,“ upřesnil Tučník. V zálohovaných lahvích vyváží plzeňský pivovar pivo například do Německa, Rakouska, na Slovensko nebo do Polska. I když náklady na dopravu jsou vyšší, z ekologického pohledu je to výhodnější než používání jednorázových obalů. Do vzdálených destinací, jako je například Korea nebo další asijské státy, pivovar dál používá jednorázové lahve. Stejně tak jednorázové lahve budou v pivovaru dál používat pro malé a občasné edice piv. Do skla stáčí Plzeňský Prazdroj zhruba 37 procent své produkce. Společně se sudy, které jsou také vratné, se pivovar dostal na hranici 70 procent vratných obalů. „Pokud by se v České republice podařilo zavést zálohový systém i na plechovky, byla by šance opakovaně využívat k recyklaci i materiálů z nich,“ nastínil Tučník další možnost cirkulace materiálů. Šéfové plzeňského pivovaru předpokládají, že na začátku roku 2025 budou u většiny prodejců v ČR jejich produkty už jen ve vratných zálohovaných lahvích.",
        "category": "Plzeň",
        "photos": 19,
        "date": "2024-09-30T16:26:06",
        "comments": 3
    },
    {
        "title": "Zrušte volby kvůli pletichám, žádal muž předčasně. NSS odmítl první stížnost",
        "content": "Stížnost podal dotyčný 24. září, tedy před tím, než Státní volební komise vyhlásila ve Sbírce zákonů výsledky senátních voleb v prvních pěti senátních obvodech, kde kandidáti uspěli v prvním kole. Lhůta pro zpochybnění voleb však začíná běžet až v den následující po zveřejnění výsledku. „I kdyby tedy navrhovatel podal návrh bez formálních i obsahových nedostatků (případně tyto nedostatky po poučení soudu odstranil) a NSS by byl k jeho projednání příslušný, zjevně by se jednalo o návrh podaný předtím, než lhůta pro jeho podání vůbec začala běžet,“ stojí v usnesení. Na které volby stížnost mířila je důležité kvůli tomu, že NSS řeší pouze zpochybnění senátních voleb, krajské spadají do kompetence správních úseků krajských soudů. U NSS nyní zatím podle elektronické databáze čeká na rozhodnutí ještě nejméně jeden podnět z volební agendy. Jeho pisatel se domnívá, že došlo k porušení volebního zákona ve smyslu zakázané agitace, uvedla bez dalších podrobností mluvčí soudu Sylva Dostálová. Výsledky druhého kola senátních voleb zveřejní ministerstvo ve sbírce zákonů v úterý. Následující den, tedy ve středu, začne desetidenní lhůta, v níž lze výsledky ve 22 senátních obvodech napadnout u NSS. V případě prvního kola voleb do třetiny Senátu, v němž bylo vybráno pět senátorů, lhůta skončí tento pátek.",
        "category": "Olomouc",
        "photos": 0,
        "date": "2024-09-30T16:19:00+02:00",
        "comments": 0
    },
    {
        "title": "Ze Španělska do Německa: reprezentant Böhm se stěhuje do Koblenze",
        "content": "Böhm odehrál ve druhé španělské lize 26 zápasů s průměrem 4,8 bodu a 2,3 doskoku. Od poloviny března byl dva měsíce mimo hru kvůli zranění. V play off pak zasáhl do tří utkání. Do Španělska zamířil z USK Praha, kam se vrátil předloni z americké univerzity Northern Kentucky Norse. Během angažmá na Folimance se probojoval do reprezentace.",
        "category": "Basket",
        "photos": 24,
        "date": "2024-09-30T16:18:00+02:00",
        "comments": 0
    },
    {
        "title": "Vyděšené kočky narážely do věcí. Útulek se zlobí kvůli petardám na obecní oslavě",
        "content": "Ústup, který má 37 trvale žijících obyvatel, si v sobotu připomínal 650 let od první písemné zmínky o obci. Součástí kulturního programu, který trval od 11 do 22 hodin, bylo v osm večer i odpalování zábavní pyrotechniky. K němu došlo před obecním úřadem, který je umístěn v těsné blízkosti útulku Azyl Jiřina Skoumalová, v němž žije zhruba 130 opuštěných, podle majitelky většinou nemocných či zraněných koček, kocourů a koťat. „Ohňostroj trval přibližně tři minuty. I když jsem se snažila odhlučnit okna matracemi, kočky byly vyděšené, schovávaly se pod postele, běhaly nekoordinovaně po útulku, narážely do věcí. Některé se klepaly, včetně malých koťátek, z nichž jedno noc nepřežilo. Přímou souvislost s ohňostrojem nelze prokázat, ale na pohodě mu výbuchy nad hlavou určitě nepřidaly,“ popsala majitelka útulku Jiřina Skoumalová. Sobotní dění rozzlobilo i Lenku Němcovou, předsedkyni Charitativního kočičího spolku Kryšpín. „Podle zákona bylo vše v pořádku – bylo to na veřejném obecním pozemku – ale co ohleduplnost a zdravý rozum? Mysleli jsme, že snad všichni už vědí o škodlivosti této kratochvíle na životní prostředí a zdraví lidí a zvířat,“ poznamenala Němcová. Ohňostroje podle ní kočkám přináší silný stres, který může rozvinout infekční peritonitidu známou jako nemoc FIP. Hrozí také infarkt. „To, co se dělo v Ústupu, jsem konzultovala s policií. Bohužel se to nedá posoudit jako týrání zvířat, protože při něm musí být týrající a zvíře v přímém kontaktu,“ řekla Němcová. Za obec se pro server iDNES.cz společně vyjádřili starosta Milan Přindiš a místostarostka Milena Tomanová (oba nez.). „Obec Ústup pořádala řádně ohlášenou kulturní akci na oslavu 650 let od první písemné zmínky o obci. Všichni obyvatelé obce byli na událost dostatečně dopředu upozorněni a pozváni. V rámci kulturní akce byla mimo jiné odpálena zábavní pyrotechnika, což bylo v pozvánce kvůli srozumitelnosti označeno jako ohňostroj. Podle příslušného ustanovení zákona o pyrotechnických výrobcích však nebyly naplněny parametry pojmu ohňostroj ve smyslu, v jakém je v zákoně definován. Významná a ojedinělá kulturní akce obce proběhla v souladu s platnými právními předpisy,“ uvedli představitelé Ústupu. Ti rovněž zmínili, že Spolek Azyl Jiřina Skoumalová zřídil kočičí útulek v rodinném domě v centru obce, aniž by obec měla možnost se k němu jakkoliv vyjádřit. Starosta také poznamenal, že kulturní akce se zúčastnilo 85 až 90 lidí, zatímco spolek Kryšpín mluví o dvaceti lidech, kteří přihlíželi ohňostroji. Přindiš rovněž upozornil, že místo odpalování pyrotechniky a rodinný dům s útulkem jsou od sebe vzdáleny téměř 60 metrů, a nikoliv pouze 24 metrů vzdušnou čarou, jak tvrdí Němcová. Ta vyhlíží novelu zákona o pyrotechnice, která má vstoupit v platnost od začátku letošního prosince, aby se týkala i oslav příchodu Nového roku, při nichž různé petardy „bouchají“ nejvíc. „Mnoho zvířat kvůli tomu umírá. Hlavně ptáci nebo třeba vyděšené kočky a psi, kteří vběhnou pod auto,“ připomněla Němcová. Novela má zakázat odpalování pyrotechniky v nejméně 250 metrů širokém pásu od nemocnic, zoo, domovů důchodců a chovů zvířat. „Takže žádný obecní ohňostroj pár metrů od útulku a vyděšení více než stovky zachráněných zvířat, která to už předtím neměla s lidmi lehké,“ podotkla Němcová.",
        "category": "Brno",
        "photos": 5,
        "date": "2024-09-30T16:16:11",
        "comments": 12
    },
    {
        "title": "Skateboardový Session slaví druhé narozeniny pražským „Stalinem“",
        "content": "Skateboardová simulace Session není tak snadno přístupná jako její slavnější bratříček Tony Hawk Pro Skater a od hráčů vyžaduje tolik učení, že už je možná lepší naučit se jezdit na skutečném prkně. Samotný park je vymodelovaný detailně, okolí už tak ne. „Pokud ale setrváte a osvojíte si obtížné ovládání, odmění vás nezapomenutelným a unikátním zážitkem,“ napsali jsme před dvěma lety v naší recenzi a zdá se, že lidí nakonec setrvalo docela dost. Francouzským vývojářům ze studia Crea-ture se tak evidentně vyplatí do hry přidávat stále nové a nové mapy, přičemž ta nejnovější jistě udělá radost všem tuzemským hráčům. Jejím obsahem je totiž legendární skatepark Stalin, který je vybudován na letenském kopci, ze kterého obří žulová socha sovětského diktátora dozorovala ulice Prahy mezi lety 1955 a 1962. Co se týče samotného skateparku, ten je vymodelován s maximální přesností, s okolím je to bohužel horší a kvůli absenci zevlující mládeže se atmosféra realitě příliš nepřibližuje. Tím hlavním je ale přece jen nový prostor, který vám dá dostatek možností k vymýšlení nových triků a parádiček. Přídavek už oficiálně vyšel a může být váš zhruba za dvě stě korun, k jeho spuštění však samozřejmě budete potřebovat i původní hru.",
        "category": "Bonusweb",
        "photos": 10,
        "date": "2024-09-30T16:12:00+02:00",
        "comments": 0
    },
    {
        "title": "Opilý muž na skútru ujížděl policistům. Všimli si ho, protože neměl helmu",
        "content": "Když si policisté všimli motocyklisty bez helmy, vyrazili za ním a pomocí majáků a houkačky se ho pokoušeli zastavit. „Policisté ho vyzývali také skrze hlasový megafon. Na žádnou z výzev ovšem řidič nereagoval a s motocyklem se snažil policistům ujet. Nejprve po silnicích a poté i po vedlejších cestách směrem k rozhledně Nisanka,“ uvedla policejní mluvčí Dagmar Sochorová. Motocyklista při stoupání k rozhledně jen těsně minul turistu, který mířil opačným směrem. O pár desítek metrů dál řidič skútru zajel do vysoké trávy a havaroval. „Při havárii naštěstí neutrpěl žádné zranění. Následně provedenou dechovou zkouškou policisté v jeho dechu naměřili hodnotu alkoholu 0,91 promile a objasnili tím důvod, proč vynaložil tolik svých sil, aby jim ujel,“ zmínila Sochorová. Motocyklista s naměřenou hodnotou souhlasil a lékařské vyšetření spojené s odběrem krve již nepožadoval. „Jednání tohoto osmačtyřicetiletého muže jsme kvalifikovali jako přestupek a celou věc oznámili k dalšímu šetření příslušnému správnímu úřadu,“ dodala Sochorová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Liberec",
        "photos": 1,
        "date": "2024-09-30T16:08:08",
        "comments": 1
    },
    {
        "title": "Návrh zákona chce rozšířit lékařské záznamy, mají obsahovat screeningy i prevence",
        "content": "Změny ve sdíleném zdravotním záznamu pacienta vychází z návrhu novely zákona o elektronizaci zdravotnictví, který ve středu projedná vláda. „Jedná se o minimalizovaný set informací o zdravotním stavu pacienta, který je přístupný pouze poskytovatelům zdravotních služeb a zdravotnickým pracovníkům poskytujícím zdravotní služby pacientovi a pacientovi samotnému,“ píše se v materiálu. Klíčové prvky elektronizace zdravotnictví by se měly začít testovat v první půlce roku 2026, zákon o elektronizaci byl přitom přijatý v roce 2021. Podle současného vedení ministerstva byl ale v praxi nepřipravený. Původně zákon počítal s tím, že dostupný o každém pacientovi bude jen takzvaný emergentní záznam, tedy údaje o krevní skupině, alergii a užívaných lécích. Taková data jsou užitečná hlavně při zásazích zdravotnické záchranné služby. Sdílený zdravotní záznam evidovaná data rozšiřuje. Část dat bude stát dočasně evidovat centrálně. „Půjde v případě přístupu k primárním datům o možnost v podstatě nahlédnout k registrujícímu lékaři, nicméně z důvodu on-line dostupnosti bude k dispozici i dočasné on-line úložiště,“ doplnil na dotaz ČTK mluvčí ministerstva Ondřej Jakob. Screening je doporučené vyšetření osoby v daném věku, kdy se zvyšuje pravděpodobnost některého onemocnění. Pacientský záznam bude obsahovat podle Jakoba také údaje o tom, zda člověk tato vyšetření absolvoval a kdy. V ČR je zavedený u dospělých žen k odhalení rizika rakoviny děložního čípku, u 45letých a starších žen u rakoviny prsu, u mužů ve věku 50 až 69 let u rakoviny prostaty a u osob nad 50 let u rakoviny tlustého střeva a konečníku. Na bývalé a současné kuřáky starší 55 let se zaměřuje screening rakoviny plic. Preventivní prohlídky u praktického lékaře by měli lidé absolvovat každé dva roky. „Bez znalosti stavu pacienta ve vztahu ke screeningovým programům dochází k duplicitnímu klinicky a ekonomicky neefektivnímu poskytování,“ uvádí MZd. V některých případech podle něj naopak jeden lékař spoléhá na to, že pacientovi účast ve screeningu doporučí jiný kolega. Nově tak bude například praktický lékař vidět, zda jeho pacient absolvovat doporučená screeningová vyšetření. Doplnit údaje do emergentního záznamu bude muset podle návrhu každý poskytovatel zdravotních služeb, který je zjistí. Údaje o lécích se budou čerpat z lékového záznamu. Lidé budou moci zároveň, podobě jako u lékového záznamu, deklarovat, že se sdílením svých záznamů nesouhlasí. „Novela zákona o elektronizaci zdravotnictví nepředpokládá vznik žádných centrálních úložišť zdravotnické dokumentace a dat o zdravotním stavu pacientů a rovněž minimalizuje centralizaci dat o zdravotnických pracovnících,“ píše se v materiálu. Zároveň ministerstvo garantuje, že využití nově zaváděných služeb bude dobrovolné. Náklady na jejich zavedení se odhadují na 50 milionů korun a deset milionů budou stát softwarové nástroje. Pětinu pořizovací ceny bude stát každý rok provoz systému. Možnou úsporu při využívání elektronických žádanek MZd odhaduje na 270 milionů korun ročně za každé procento e-žádanek, které nahradí papírové žádanky. Náklady na zavedení systému se například ve velké nemocnici mohou pohybovat v desítkách milionů korun.",
        "category": "Domácí",
        "photos": 3,
        "date": "2024-09-30T15:58:00+02:00",
        "comments": 1
    },
    {
        "title": "Gól Hložka, pak kolaps. Pro Hoffenheim může mít další dohru: přijde nový kouč?",
        "content": "Po snovém začátku a třech gólech během první čtvrthodiny červená karta a pak už jen zmar a totální fiasko. Prohrát před domácími fanoušky 3:4, i když jste po patnácti minutách vedli 3:0, je ostuda jako vrata, která jedovaté náladě, jež v posledních týdnech obestupuje celý fotbalový Hoffenheim, vůbec nepomáhá. Po čtvrté bundesligové porážce v řadě se znovu nahlas mluví o výměně trenéra. Hoffenheim je šestnáctý a to, že neoblíbený klubový majitel Dietmar Hopp před závěrečným hvizdem domácí popravy opustil čestnou lóži, mělo být jasným vzkazem samo o sobě. Trenér Hoffenheimu Pellegrino Matarazzo „Přesně vím, co je teď mým hlavním úkolem,“ zareagoval přesto pozitivně trenér Pellegrino Matarazzo. „Musíme se soustředit na prvních osmnáct minut, které jsme proti Brémám odehráli výborně, a stejným stylem hrát i příště.“ Otázka je, jestli ještě nějaké příště šestačtyřicetiletý kouč s ustupující ofinou zažije. Ve čtvrtek hraje Hoffenheim v Evropské lize s Dynamem Kyjev a v neděli cestuje do Stuttgartu. Proti Brémám předváděl Hoffenheim v úvodu skutečně nejlepší fotbal sezony. Svěží, nápaditý, rychlý, prostě vyladěný. Všechno fungovalo, takže i nespokojení fanoušci na chvíli zapomněli na výhrady vůči klubovému vedení a aplaudovali. Hráči zářili, když Hložek svým premiérovým gólem zvyšoval už na 3:0. V malém pokutovém území soupeře se zorientoval perfektně. Intuitivně zareagoval po dvou nenadálých odrazech a prosadil se efektním kopem přes hlavu. Adam Hložek se dočkal a vstřelil svůj první gól v dresu Hoffenheimu! 💢🇨🇿#NovaSport #Bundesliga https://t.co/LAv89bymNK Jenže potom domácí obraně pláchl hostující rychlík Felix Agu, natlačil se před špatně postaveného Stanleyho Nsokiho, který v pozici posledního bránícího hráče fauloval. A Brémy po červené kartě stačily ještě do přestávky bleskově srovnat. „Nic podobného by se nám nemělo stát. Vedli jsme tři nula, klidně jsme mohli soupeře pustit, ať jde sám na bránu. Zvlášť když máme v bráně nejlepšího gólmana v Německu,“ zlobil se na Nsokiho spoluhráč Kevin Akpoguma. „Neudělal to schválně,“ hájil svěřence trenér Matarazzo. „Věřím, že se vrátí silnější. Potenciál má obrovský, ač všichni dobře víme, že od něj potřebujeme hlavně konzistentní výkony.“ Není to poprvé, co pětadvacetiletý francouzský stoper, který do Německa přišel z belgických Brugg, vlastní tým potopil. Na druhou stranu: i v deseti si měl Hoffenheim s výtečně rozehraným zápasem poradit mnohem lépe. Nejen pro českého reprezentačního kouče Ivana Haška je pak alarmující, že podruhé za sebou scházel v nominaci obránce Robin Hranáč. Minulý víkend dostal první šanci v základní sestavě, ale Hoffenheim od Unionu inkasoval dva rychlé góly a ztrátu už nedohnal. Bývalý plzeňský stoper šel společně s parťákem Timem Drexlerem dolů už o poločase a pak si přečetl trenérovu kritiku: „Byli jsme blízko debaklu, náš výkon v prvním dějství zdaleka nedosahoval úrovně bundesligy. Každý by se měl podívat do zrcadla a zeptat se sám sebe, zda dokáže hrát lépe a agresivněji. Proč byl soupeř silnější? Proč se dostal při rohu přede mě? Na to ať si každý odpovědí sám.“ Radost z prvního gólu v novém dresu, pak zmar. Adam Hložek prožil v dresu Hoffenheimu těžký zápas, jeho tým ztratil vedení 3:0 a prohrál 3:4. Ne, Hoffenheim neprožívá dobré časy. V létě za zvláštních okolností obměnil takřka celé sportovní vedení, řešila se pozice kouče Matarazza, který měl nabídku od amerického nároďáku, a do toho dorazily posily za více 60 milionů eur. Ale kdo je vybíral? A kdo jejich příchod odsouhlasil? Zdá se, že trenér to nebyl, takže chaos v pozadí se nyní dotýká i českých hráčů v čele s Hložkem a Hranáčem. O jeho nedobré pozici svědčí i úvahy novinářů věhlasného magazínu Kicker, kteří píšou, že Hoffenheim nezískal za vážně zraněného tureckého stopera Ozana Kabaka adekvátní náhradu. Mimochodem, na soupisce Hoffenhiemu figurují z českých hráčů také zkušený Pavel Kadeřábek a aktuálně zraněný David Jurásek. I oni nyní čekají, co bude dál. Stoper Hoffenheimu Robin Hranáč (vpravo) v osobním souboji během zápasu s Unionem Berlín. Podle zmiňovaného Kickeru by tým brzy mohl převzít trenér David Wagner, který v Německu vedl například Schalke, s anglickým Huddersfieldem postoupil do Premier League a naposledy na ostrovech působil v druholigovém Norwichi. Dlouhodobě se Hoffenheim zajímal i o služby jmenovce Sandra Wagnera, který však z pozice asistenta trenéra u národního týmu opakovaně odmítl. Už v létě problesklo i jméno bývalého vynikajícího argentinského stopera Martína Demichelise, který má zkušenosti s německým fotbalem, ale po konci v River Plate podepsal s mexickým Monterrey. „Jsme uprostřed velké přestavby a neměli bychom zapomínat na to, co nás v posledních měsících potkalo,“ uvedl Matarazzo s odkazem na nedávné personální zemětřesení ve klubových vrcholných pozicích. To se prý projevuje také na hřišti: „Nejsme teď bohužel dostatečně stabilní, aby nás nepoložily červená karta nebo rychle inkasovaný gól.“ Otázka zní, jak moc stabilní je trenérova současná pozice.",
        "category": "Fotbal",
        "photos": 8,
        "date": "2024-09-30T15:58:00+02:00",
        "comments": 0
    },
    {
        "title": "Řidič olomoucké pošty bral méně než pražský kolega. Soud mu přiřkl odškodnění",
        "content": "Podle webu má pošta dorovnat Hradilovi mzdu za období mezi roky 2014 až 2016. Pobíral v té době zhruba o 3500 korun měsíčně méně než jeho kolega v Praze. V žalobě se muž vymezil proti nerovnému odměňování. Zákoník práce přitom stanovuje, že za stejnou práci náleží zaměstnanci stejná odměna. Pošta už dříve odmítla, že by řidiče platově diskriminovala. Argumentuje mimo jiné tím, že zaměstnanci v Praze oproti kolegům na menších pobočkách mohou mít náročnější práci. V případě řidičů-doručovatelů její zástupci zmiňovali třeba množství zastávek, uvedl Seznam Zprávy. „Rozhodnutí soudu, které, jak předpokládáme, musí být ve prospěch zaměstnanců, bude podkladem dosažení důstojných a rovných podmínek i mimo Českou poštu,“ řekl serveru Seznam Zprávy ještě před jednáním Jan Horecký z právního oddělení Českomoravské konfederace odborových svazů. Verdikt podle webu může vést k žalobám i proti dalším firmám. S Českou poštou se podle serveru o dorovnání mzdy soudí další zhruba dvě stovky bývalých i současných zaměstnanců. Ve společnosti pracuje přes 20 000 lidí.",
        "category": "Domácí",
        "photos": 1,
        "date": "2024-09-30T15:51:00+02:00",
        "comments": 25
    },
    {
        "title": "Thomasové těsně unikl triple double, Bonnerová je rekordmankou play off",
        "content": "V dresu Connecticutu odehrála rekordní 83. zápas v play off DeWanna Bonnerová, bývalá opora USK Praha i Žabin Brno. Sedmatřicetiletá dvojnásobná vítězka WNBA překonala dosavadní maximum Lindsay Whalenové, která v minulosti také nastupovala za USK Praha. Marina Mabreyová pomohla Sun k úspěchu 20 body, když trefila šest trojek. Před zápasem převzala koučka Minnesoty Cheryl Reeveová už počtvrté cenu pro nejlepšího ligového trenéra a Napheesa Collierová obdržela ocenění pro nejlépe bránící hráčku soutěže. Collierová, která v předchozím duelu s Indianou vyrovnala 42 body rekord play off a z úvodních dvou zápasů vyřazovací části měla průměr 40 bodů, dala v neděli 19 bodů. Kelsey Plumová (10) z Las Vegas Aces přihrává v zápase s New York Liberty. Reprízu loňského semifinále v New Yorku vyhrál domácí tým hlavně díky 34 bodů Breanny Stewartové. Las Vegas vedla s 24 body Kelsey Plumová, nejužitečnější hráčka základní části A’ja Wilsonová dala 21 bodů. „Celá jejich obrana se zaměřuje na A’ju. Celou dobu u ní byly dvě nebo tři. Musíme si poradit lépe, aby se mohla uvolnit,“ řekl trenérka Las Vegas Becky Hammonová.",
        "category": "Basket",
        "photos": 8,
        "date": "2024-09-30T09:23:00+02:00",
        "comments": 0
    },
    {
        "title": "Nic jsme neporušili. Le Penová u soudu odmítla zpronevěru unijních peněz",
        "content": "„Mám důvěru v soudní systém. Jsem tu, abych předestřela naše argumenty. Jsem klidná,“ řekla Le Penová novinářům. „Neporušili jsme žádná pravidla,“ dodala v první den soudu, který bude trvat zhruba dva měsíce. Le Penová uvedla, že se bude účastnit soudu tak často, jak jí to jiné povinnosti umožní. V úterý u soudu nebude, chce poslouchat projev o budoucím směřování francouzské vlády nového premiéra Michela Barniera. Obžalovaným za zneužití veřejných prostředků hrozí až deset let vězení a pokuta milion eur (25,2 milionu korun). Další hrozbou je i trest zákazu ucházet se po dobu deseti let o volené veřejné funkce, což by bylo zásadní zejména pro Le Penovou, která chce v roce 2027 opět kandidovat na prezidentku Francie. V kauze takzvaných fiktivních zaměstnanců jsou Le Penová a další podezřelí, že z evropských prostředků vypláceli mzdu zaměstnancům, kteří ve skutečnosti pracovali pro Národní frontu (FN), jak se její strana tehdy jmenovala. Kauza se týká let 2004 až 2016, kdy byla Le Penová poslankyní Evropského parlamentu (EP). Na seznamu podezřelých jsou lidé zvolení do EP za Národní frontu, jejich parlamentní asistenti a externí spolupracovníci strany. Obviněných je 25, na seznamu nově kvůli špatnému zdravotnímu stavu není Jean-Marie Le Pen a bývalý europoslanec Jean-François Jalkh. Evropský parlament, občanská strana sporu, odhadl svou finanční ztrátu na tři miliony eur (75,5 milionu korun), ale bude požadovat jen dva miliony (50,4 miliony Kč), neboť strana již jeden milion vrátila. RN ale odmítá, že by vrácení prostředků bylo uznáním viny.",
        "category": "Zahraničí",
        "photos": 20,
        "date": "2024-09-30T16:02:07",
        "comments": 4
    },
    {
        "title": "Macháč si finále v Tokiu nezahraje, Lehečka prohrál v Pekingu se Sinnerem",
        "content": "Humbert se o sedmý titul na okruhu ATP střetne v Tokiu s krajanem Arthurem Filsem, který porazil Dána Holgera Runeho dvakrát 7:6. Třiadvacetiletý Macháč nevyužil šanci postoupit do druhého finále na elitním okruhu v kariéře. Letos v květnu hrál neúspěšně o titul v Ženevě, kde nestačil v rozhodujícím duelu na Nora Caspera Ruuda. Posledním českým finalistou v Tokiu zůstává Tomáš Berdych, který v roce 2008 turnaj vyhrál. Třiačtyřicátý hráč světa Macháč nezahájil utkání proti osmifinalistovi letošního Wimbledonu Humbertovi dobře. Ve čtvrté hře první sady přišel o podání, nevypracoval si jediný brejkbol a set za 32 minut ztratil. Ve druhé sadě se český tenista vrátil do hry. V úvodním gamu odvrátil na servisu nepříznivý stav 15:40 a ve čtvrté hře získal důležitý brejk. Přestože v deváté hře čelil dalším dvěma brejkbolům, podařilo se mu je smazat a vývoj utkání srovnat. Rozhodující třetí sadu však Macháč ztratil kvůli nevydařené koncovce. Od stavu 2:2 uhrál benešovský rodák pouze jediný ze zbývajících 17 fiftýnů a Humbert díky čtyřem získaným hrám v řadě mohl slavit. tvrdý povrch, dotace 1 989 865 dolarů Dvouhra - semifinále:Humbert (Fr.) - Macháč (ČR) 6:3, 3:6, 6:2Fils (Fr.) - Rune (6-Dán.) 7:6 (10:8), 7:6 (12:10) Karolína Muchová postoupila na turnaji v Pekingu do osmifinále. V 3. kole zdolala na tvrdém povrchu Rumunku Jaqueline Cristianovou, přemožitelku Barbory Krejčíkové z předchozího utkání porazila 6:1, 6:3. Ve čtyřhře vypadly Kateřina Siniaková a Taylor Townsendová. Česko-americká dvojice, která plnila v Číně roli nasazených dvojek, nevyužila v 1. kole proti ukrajinskému páru Marta Kosťuková, Ljudmila Kičenoková tři mečboly a podlehla 6:2, 6:7, 9:11. Bývalá světová osmička Muchová, která vynechala první polovinu sezony kvůli zranění zápěstí, potvrdila proti Cristanové roli favoritky. Utkání vyhrála za hodinu a 17 minut a ani potřetí neztratila na turnaji set. Příště se utká se Španělkou Cristinou Bucsaovou. Osmadvacetiletá rodačka z Olomouce se v prvním setu ujala po dvou brejcích vedení 4:0 a sadu získala za 29 minut. Na začátku druhého setu sice Muchová přišla o servis, vývoj ale čtyřmi hrami za sebou otočila. Na turnaji dosud přišla jen o deset gamů. Dvaadvacetiletý Lehečka prohrál se Sinnerem i druhý vzájemný zápas. Letos na něj nestačil také ve čtvrtfinále v Indian Wells a stále proti němu nezískal set. Dnešní utkání prohrál za hodinu a 46 minut, soupeři nevzal ani jednou podání. Ital Jannik Sinner ve čtvrtfinálovém duelu s Jiřím Lehečkou na turnaji v Pekingu. Svěřenec trenéra Michala Navrátila přišel v prvním setu dvakrát o servis a úvodní sadu ztratil za 33 minut. Ve druhém setu měl český tenista za stavu 5:5 jediné dva brejkboly, Sinner je ale odvrátil a rozhodlo se ve zkrácené hře. V ní Lehečka nevyužil při vedení 6:4 dva setboly, prohrál zbývající čtyři míčky a s nimi i celý zápas. Světová dvojka Aryna Sabalenková prodloužila svou vítěznou sérii na tvrdém povrchu o výhru. Američanku Ashlyn Kruegerovou porazila dvakrát 6:2 a připsala si 14. výhru v řadě. Šampionka US Open a turnaje v Cincinnati může získat třetí titul za sebou. Nyní ji čeká další americká hráčka Madison Keysová. tvrdý povrch Muži (dotace 3 891 650 dolarů)Dvouhra - 2. kolo:Rubljov (4-Rus.) - Davidovich (Šp.) 6:4, 7:5. Čtvrtfinále:Sinner (1-It.) - Lehečka (ČR) 6:2, 7:6 (8:6)Alcaraz (2-Šp.) - Chačanov (27-Rus.) 7:5, 6:2Medveděv (3-Rus.) - Cobolli (It.) 6:2, 6:4Pu Jün-čchao-kche-tche (Čína) - Rubljov (4-Rus.) 7:5, 6:4 Ženy (dotace 8 955 610 dolarů)Dvouhra - 3. kolo:Muchová (ČR) - Cristianová (Rum.) 6:1, 6:3Sabalenková (1-Běl.) - Kruegerová (USA) 6:2, 6:2Kalinská (10-Rus.) - Stearnsová (USA) 3:6, 6:3, 3:1 skrečKeysová (18-USA) - Haddadová Maiaová (13-Braz.) 6:3, 6:3Ósakaová (Jap.) - Volynetsová (USA) 6:3, 6:2Linetteová (31-Pol.) - Paoliniová (3-It.) 6:4, 6:0Bucsaová (Šp.) - Mertensová (24-Belg.) 4:6, 6:2, 6:2Čeng Čchin-wen (5-Čína) - Podoroská (Arg.) 6:3, 6:2Anisimovová (34-USA) - Kasatkinová (9-Rus.) 7:6 (7:1), 6:4M. Andrejevová (17-Rus.) - Vekičová (16-Chorv.) 3:6, 6:4, 6:4 Čtyřhra - 1. kolo:L. Kičenoková, Kosťuková (Ukr.) - Siniaková, Townsendová (2-ČR/USA) 2:6, 7:6 (9:7), 11:9.",
        "category": "Tenis",
        "photos": 10,
        "date": "2024-09-30T09:15:00+02:00",
        "comments": 16
    },
    {
        "title": "Roční dálniční známka zdraží o 140 korun. Navýšení bude platné už od ledna",
        "content": "Ceny dálničních známek se roky neměnily. Až do letošního března vyšla roční známka na 1 500 korun, následně se její cena zvýšila na 2 300 korun s tím, že tato cena se bude pravidelně každý rok valorizovat podle inflace a délce dálniční sítě. „Prvním kritériem je meziroční procentuálně vyjádřený vývoj průměrného ročního indexu spotřebitelských cen podle zjištění Českého statistického úřadu a druhým meziroční procentuálně vyjádřená změna délky dálnic v provozu evidovaná Ministerstvem dopravy. Obě hodnoty v procentech se sečtou a podle výsledku se upraví sazba roční známky,“ uvedlo ministerstvo dopravy. Měsíční známka bude za 460 Kč, desetidenní za 290 Kč a jednodenní za 210 Kč. Bez poplatku budou i nadále čistě elektrická auta, případně v Česku zatím velmi vzácná vozidla s vodíkovým pohonem. Cenové zvýhodnění bude i nadále platit pro hybridní vozy s kombinovaným množstvím emisí do 50 gramů oxidu uhličitého na kilometr. Ty budou za použití dálnic platit čtvrtinu toho co vozidla s konvenčním pohonem. Příjmy z dálničních poplatků jsou jedním z hlavních zdrojů Státního fondu dopravní infrastruktury (SFDI), ze kterého se budují nebo opravují dálnice, silnice první třídy nebo třeba železniční tratě. Podle aktuálního rozpočtu SFDI předpokládá ministerstvo financí, že jen na poplatcích od osobních aut se vybere osm miliard korun. Dalších 17,8 miliardy přiteče od kamionů a autobusů, které dálniční poplatky platí prostřednictvím mýtného systému, které je účtované podle ujetých kilometrů.",
        "category": "Ekonomika",
        "photos": 0,
        "date": "2024-09-30T15:39:00+02:00",
        "comments": 108
    },
    {
        "title": "Naší misí je hlídat kvalitu rekonstrukce nádraží Vyšehrad, říká místostarosta Prahy 2",
        "content": "Chystáte rekonstrukci Jiráskova náměstí před Tančícím domem. Chodím kolem takřka denně. Nyní je plocha nepřístupná – již celé léto. Kdy rekonstrukce začne, jak bude vypadat a kolik bude stát?Rekonstrukce Jiráskova náměstí je projekt, na který se lidé z naší městské části opravdu těší. V tuto chvíli se dokončuje projektová dokumentace a následně, až bude stavební povolení, se vybere dodavatel rekonstrukce. Práce by měly začít doufám co nejdříve. Aktuálně je prostor ohraničen kvůli dílčí revitalizaci a ochraně stávající zeleně. Plánuje se nicméně celková proměna náměstí, která zahrne jak obnovu zeleně, nové cesty a lavičky, tak i zlepší přístupnost pro všechny návštěvníky, kterých na tomto místě v posledních letech opravdu výrazně přibývá. Nejvýraznější změnou bude rekonstrukce historické kašny, která se stane centrem náměstí. Jsem přesvědčen, že výsledek bude stát za to a Jiráskovo náměstí bude reprezentovat „dvojku“ tak, jak si zaslouží. Mnoho občanů si při milionových nákladech na revitalizaci objektu jako je náměstí klepe na hlavu a pokládá si otázku, proč vyjde na tolik.Chápu, že náklady na takové projekty mohou vypadat vysoké. Nicméně, jedná se o investici do veřejného prostoru, který má sloužit po generace, je to rekonstrukce v centru města a přinese celou řadu stavebních úprav. Rekonstrukce zahrnuje nejen opravu kašny a instalaci nového mobiliáře, ale také obnovu zeleně, úpravu cest a celou řadu dalších zlepšení. Kvalitní rekonstrukce takových prostor vyžaduje pečlivé plánování a provedení, aby výsledek přinesl kýžený efekt a dlouhodobý přínos. Pokud byste hleděl pouze na cenu, pak nově zrekonstruovaný veřejný prostor může být ve výsledku ošklivý, nefunkční a nebude sloužit svému účelu. Ve výsledku to pak může stát víc peněz na dodatečné úpravy. Budova bývalého nádraží Praha-Vyšehrad prochází rozsáhlou rekonstrukcí. Objekt je zabezpečený, už máte stavební povolení?Ano, budova je nyní dobře zabezpečená. To je pro naši městskou část důležitá zpráva z hlediska bezpečnosti, ale i dalšího zhoršování jejího stavu. Nemám úplně aktuální informace, v jakém stavu je povolení rekonstrukce, jelikož rekonstrukci bude provádět nový vlastník a nikoli městská část. Podle plánů by však jeho dosažení mělo být blízko. Chci ale říci, že jsem rád, že po dlouhých letech nejistoty máme konečně partnera, se kterým můžeme pracovat na záchraně vyšehradského nádraží. Toto bývalé nádraží je významnou historickou budovou, kterou se snažíme v jednání s novým vlastníkem zachovat i pro budoucí generace, byť třeba i s jinou funkcí. Ale žijeme ve městě, které se neustále vyvíjí a rozvíjí a na západ od našich hranic je to standardní přístup. K čemu bude sloužit zrekonstruovaná secesní budova?Dle současného plánu nového vlastníka bude budova sloužit jako multifunkční objekt s občanskou vybaveností a byty. Za městskou část chceme, aby byla budova nádraží co necitelněji zrekonstruována vzhledem ke své památkové hodnotě. V přízemí mají být komerční prostory, které mohou nabídnout služby, jež přispějí k oživení v této lokalitě. V horní části budovy se pak plánují byty, které mimochodem v těchto prostorech byly již v minulosti, kdy nádraží ještě fungovalo. V okolí mají vyrůst bytové domy. Má vzniknout přibližně 170 malých bytů a ateliérů, většina z nich bude mít do 25 metrů čtverečních. Komu budou byty primárně určeny?Byty a ateliéry v nových budovách budou převážně menší, což odpovídá moderním trendům bydlení ve městě. Tyto byty budou vhodné pro mladé lidi, studenty nebo ty na začátku své profesní kariéry, kteří preferují městský styl života s dobrým spojením do centra Prahy. Musím ale zdůraznit, že Praha 2 není investorem, nýbrž partnerem nového vlastníka. Naší misí je hlídat kvalitní rekonstrukci budovy nádraží Vyšehrad, revitalizaci okolního veřejného prostoru, ve kterém bychom rádi viděli více zeleně, vybudování dostatku parkovacích míst pro nové obyvatele apod. Chápu, že pokud rekonstrukce budovy nádraží, která je nyní po mnoha letech chátrání v dezolátním stavu, bude stát soukromého vlastníka stovky milionů korun, musí toto také samozřejmě dávat nějaký ekonomický smysl. Žijeme v realitě, ne v představách některých politiků, že všechno bude pro všechny zadarmo. Snažíme se proto plnit roli konstruktivní městské části. Mým cílem je, abychom sprovodili ze světa tu ostudu v podobě dnešního neutěšeného stavu vyšehradské nádražní budovy. Teprve nedávno se na veřejnost dostala informace, že společnost Penta plánuje rozsáhlý developerský projekt v oblasti pražského hlavního nádraží, který se setkává i s kritikou. Má se jednat o zastřešení kolejiště nad dnešním vjezdem do tunelů pod Vinohrady. Jak se k tomuto projektu stavíte jako místostarosta Prahy 2?Praha 2 vstoupila do debaty o budoucí podobě oblasti hlavního nádraží otevřeně, ale s důrazem na ochranu zájmů našich obyvatel. Musím konstatovat, že jsem ale úplně na začátku diskuse o případném využití tohoto prostoru, jelikož zatím se bavíme pouze o tom, zda bychom vůbec umožnili změnu územního plánu, která by tuto výstavbu připustila. Osobně oceňuji, že projekt přináší inspiraci z úspěšných mezinárodních revitalizačních přestaveb, například londýnského nádraží King’s Cross. Myslím, že když navštívíte západní metropole, jako je Londýn, Paříž nebo Berlín, uvidíte, že koleje v centru měst patří pod zem. Nad nimi pak mohou vzniknout moderní veřejné prostory se zelení, vodními prvky a občanskou vybaveností. Nicméně pro nás je zásadní, aby výsledné řešení bylo nejen funkční a moderní, ale také citlivé vůči našemu území a jeho obyvatelům. Proto jsme si na zastupitelstvu Prahy 2 definovali napříč politickým spektrem jasné podmínky, za jakých budeme se změnou územního plánu souhlasit, aby se v tomto místě mohla začít projektovat jakákoliv nová výstavba. Praha 2 otevřela re-use point v Perucké ulici. Jaký na něj máte ohlasy a co si od něj slibujete?Ohlasy na re-use point jsou zatím velmi pozitivní. Lidé oceňují, že mohou věcem, které už nepotřebují, dát druhou šanci a zároveň přispět k ochraně životního prostředí, omezit zbytečné odpady a ušetřit i pár peněz. Už proto, že jsme centrální městkou částí a musíme v nakládání s odpady být zodpovědní. Re-use pointy jsou jednoduchým způsobem, jak přispět k udržitelnosti, a zároveň pomáhají vytvářet smysluplnou odpadovou politiku. Zaznamenal jsem, že se angažujete v obnově vnitrobloků na Praze 2, které jsou dlouhodobě zanedbávané, přestože jsou pro mnoho obyvatel klíčovým místem pro odpočinek a setkávání. Co konkrétně dělá Praha 2 pro jejich obnovu a jak to jde?Souhlasím, že vnitrobloky byly v minulosti přehlíženými místy v samotném centru našeho města. Ale právě proto jsme se rozhodli tuto situaci změnit. Vždyť vnitrobloky neodmyslitelně patří k životu na Praze 2. Proto jsme se zaměřili nejen na úpravy vnitrobloků, které jsou v naší správě, ale zajímáme se také o pomoc těm, které jsou v soukromém vlastnictví. Šli jsme cestou, kdy jsme chtěli zjistit, zda je o to vůbec zájem. Obešel jsem proto mnoho vnitrobloků po celé Praze 2 a diskutoval s občany o jejich zkušenostech při starání se o jejich vnitrobloky a o tom, v čem by chtěli pomoc od naší městské části. Začali jsme také spolupracovat se spolkem BIENO, které má velké zkušenosti s touto oblastí a dalo nám mnoho skvělých rad. Udělali jsme sousedská setkání a šli se společně podívat na zdařilé rekonstrukce vnitrobloků našich sousedů. Kromě pravidelných článků v našich novinách, kde radíme obyvatelům s konkrétními tématy ve vnitroblocích, poskytujeme také dotace z rozpočtu Prahy 2 na projekty, které se zaměřují na jejich obnovu, ať už jde o úpravy zeleně, instalaci kompostérů, nebo i větší rekonstrukce. Tato naše snaha má jasný cíl – zlepšit kvalitu života a vytvořit zdravější prostředí pro lidi, kteří na Praze 2 žijí. Osobně z toho mám obrovskou radost, protože společně s místními lidmi přivádíme k životu takový skrytý genius loci naší městské části.",
        "category": "Praha a střední Čechy",
        "photos": 18,
        "date": "2024-09-30T15:38:00+02:00",
        "comments": 0
    },
    {
        "title": "V Karlovarském kraji se rozšířila žloutenka, ohniskem je Horní Slavkov",
        "content": "„Krajská hygienická stanice Karlovarského kraje (KHS KK) situaci sleduje a v ohrožených kolektivech stanovila protiepidemická opatření,“ sdělila mluvčí KHS KV Michaela Zajíčková. Nárůst pacientů se žloutenkou (hepatitidou A) zaznamenala i Karlovarská krajská nemocnice. „V roce 2024, k 23. září, eviduje KHS KK 42 potvrzených případů hepatitidy A, z toho tři případy na Karlovarsku, 38 případů na Sokolovsku a jeden na Chebsku. Oproti roku 2023 se jedná o nárůst o 88,1 procenta, za stejné období roku 2023 bylo evidováno pět potvrzených případů,“ uvedla Zajíčková. „V současné době dominuje výskyt případů v Horním Slavkově. Aktuálně je na infekčních odděleních izolováno sedm osob. Epidemiologicky významným kontaktům byl stanoven lékařský dohled, který spočívá v povinnosti podrobit se lékařské prohlídce, opakovanému laboratornímu vyšetření krve, v důsledném dodržování hygienických návyků – zejména mytí a dezinfekci rukou a omezení některých aktivit – například účasti na hromadných akcích, návštěvy bazénu, sauny,“ popsala Zajíčková. Pacienti se žloutenkou už začínají zatěžovat infekční oddělení Karlovarské krajské nemocnice, uvedla její mluvčí Markéta Singerová. „Infekční oddělení slouží převážně pro těžší případy covidových onemocnění. Nyní už se blížíme situaci, kdy nebude možné tyto skupiny oddělit,“ uvedla Singerová. Aktuálně v nemocnici v Karlových Varech leží sedm pacientů se žloutenkou. Zvýšený počet pacientů má nemocnice zhruba tři měsíce. Lidé, kteří se dostali do přímého kontaktu s nakaženými, mají nařízený dohled a omezení řady činností na dobu 50 dní. Dohled může být ukončen při prokázání dostatečného množství protilátek a zároveň při absenci příznaků nemoci. Na zvýšený výskyt žloutenky zareagovaly preventivně i školy v Horním Slavkově. Například základní škola ve Školní ulici informovala na svých webových stránkách rodiče, že hygienici trasují možné kontakty s nakaženými. Režimová opatření ale byla zavedena jen v jednom případě. „Ve škole jsou rozmístěny stojany s dezinfekcí, všechny plochy se ošetřují doporučenými prostředky. Ve spolupráci s městem a krajským úřadem se snažíme zajistit očkování pro žáky, jejichž rodiče o to k 20. září projevili zájem,“ uvádí škola. Pomoc nabídl i Karlovarský kraj. Jak dnes řekl hejtman Petr Kulhánek (za STAN), kraj nabídl, že uhradí očkování dětem ve žloutenkou zasažené oblasti. „Jde nám o to co nejvíce eliminovat možné rozšíření žloutenky na další obyvatele,“ uvedl Kulhánek. Původce onemocnění – virus hepatitidy A – vylučuje nemocný člověk stolicí. Vstupní branou nákazy je zažívací trakt. Je tedy třeba důsledně dodržovat základní hygienické návyky, zejména důkladné mytí rukou po použití WC a před konzumací stravy a dezinfikování rukou. Onemocnění začíná jako viróza, mohou se objevit příznaky jako je únava, nevolnost, nechutenství, bolest břicha, případně žluté zbarvení kůže a bělma. Typickým příznakem onemocnění je tmavá moč a světlá stolice, popisují příznaky a ochranu před žloutenkou hygienici.",
        "category": "Karlovy Vary",
        "photos": 0,
        "date": "2024-09-30T15:35:00+02:00",
        "comments": 2
    },
    {
        "title": "Trpěl přeludy, tvrdí právník podezřelého ze žhářských útoků v Essenu",
        "content": "Podle essenského obhájce Volkera Schrödera existují náznaky, že podezřelý trpěl vidinami. Jeho mandant si údajně vytvořil představu, že jedna libanonská rodina vytvářela tlak na jeho odděleně žijící ženu, aby se stala prostitutkou. Žhářské útoky podle líčení obviněného nebyly namířeny proti jeho vlastní rodině a jejím podporovatelům, ale proti libanonské rodině, která podle jeho představ ohrožovala jeho ženu a rodinu, vysvětlil obhájce. Při útocích na dva essenské bytové domy bylo podle hasičů zraněno 31 lidí, včetně dvou malých dětí, které byly ohroženy na životě poté, co se nadýchaly kouře a poškodily si tak plíce. Nájemní domy poničené požárem jsou podle hasičů kvůli kontaminaci kouřem a zničenému schodišti zatím neobyvatelné. Sanace po požáru by mohla trvat několik týdnů. Poté, co muž založil požáry, najel podle policie dodávkou do dvou obchodů s potravinami. Od neděle je muž ve vyšetřovací vazbě kvůli podezření ze závažného žhářství a několikanásobný pokus o vraždu. Policie o víkendu uváděla, že podle jejích prvních zjištění chtěl muž prostřednictvím požárů zabít lidi, kteří podporovali jeho bývalou ženu. S rozchodem s ní se pravděpodobně nedokázal vyrovnat, řekl ministr vnitra spolkové země Severní Porýní-Vestfálsko Herbert Reul. Právní zástupce naopak zdůraznil, že obviněný se i po rozchodu staral o své tři děti a ženě pomáhal se zařizováním jejího nového bytu. O rozvod nepožádala žena, ale už před dvěma lety nyní obviněný muž. Ten údajně pracoval jako obkladač a nepobíral žádnou státní podporu, ale loni této práce nechal.",
        "category": "Zahraničí",
        "photos": 6,
        "date": "2024-09-30T15:20:00+02:00",
        "comments": 15
    },
    {
        "title": "Mezi Pardubicemi a Kostěnicemi srazil vlak člověka, provoz na koridoru je omezen",
        "content": "„Dnes v 13:24 došlo ke střetnutí nákladního vlaku dopravce ČD Cargo s civilní osobou v místě veřejnosti nepřístupném. Podle našich informací byl člověk usmrcen. My jsme na místo nevyjížděli, šetření provádí Správa železnic,“ uvedl mluvčí Drážní inspekce Martin Drápal. Podle Českých drah byla místo osobních vlaků mezi Pardubicemi a Kostěnicemi zavedena náhradní autobusové doprava, koridor je aktuálně průjezdný v omezeném režimu. Provoz by mohl být kompletně obnoven okolo 17. hodiny.",
        "category": "Pardubice",
        "photos": 0,
        "date": "2024-09-30T14:09:00+02:00",
        "comments": 5
    },
    {
        "title": "Chci se jen proběhnout, říkala Hrochová před Běchovicemi. Pak přepsala tabulky",
        "content": "Podruhé v řadě desetikilometrový závod, který je zároveň mistrovstvím republiky, vyhrála. Tentokrát porazila i Moiru Stewartovou, byť tedy ani ona nebyla ve špičkové kondici a trápila ji nemoc. Navíc časem 33:12 minuty Hrochová vylepšila český rekord této trati. Dosud ji nejrychleji zvládla Stewartová za 33:24. „Bylo to setsakramentsky těžké,“ rozesmála se osmadvacetiletá vytrvalkyně. „Ano, člověk se chce vždycky poprat o nejlepší výsledky, ale věděla jsem, jak na tom jsem. Příprava nebyla stoprocentní, a tak jsem Běchovice taky brala.“ Po šestadvacátém místě v maratonu na hrách v Paříži ji rozbolelo tělo, pak si vzala krátkou dovolenou. „Obecně byl můj program volnější. Doléčovala jsem nějaké bolesti a dělala spíš doplňkové sporty. Navíc minulý víkend jsem běžela půlmaraton, což byl můj hlavní cíl na podzim. Tak proto jsem neměla nějaká velká očekávání,“ vysvětlovala. Ale že by Běchovice vynechala? Ne to nechtěla. „Jsou pro mě příjemné zakončení sezony. Jde o tradiční, legendární závod, což je i důvod, proč se sem člověk rád vrací,“ vykládala. Hned od startu se spolu se Stewartovou vzdálily zbylým soupeřkám. Ve skupině jim pomáhalo i několik mužů. „Nedomlouvali jsme se, ale byli fajn. Kluci se nám většinou snaží pomoct, což je super,“ pochvalovala si Hrochová. Tereza Hrochová v cíli maratonu v Paříži Stejně jako další by si i ona přála mírnější vítr, sedělo jí ale chladnější počasí. Dokonce by si teploty představovala nižší. „Kdyby bylo pod mrakem a lehce káplo, tak by to bylo ještě lepší. Občas, když zasvítí sluníčko, tak i v takovém počasí vás docela ohřeje. Což mně moc nesedí,“ říkala. Tentokrát to ale na jejím výkonu znát nebylo. Postupně se vzdálila i Stewartové a běžela si pro český titul. „Rvala jsem to až dokonce. Nevěděla jsem, jestli si Moira ve skupince s kluky nepomůže a nezareaguje,“ vykládala Hrochová. Nestalo se, Stewartová nakonec zaostala o šestnáct sekund. Když Hrochová proťala pásku, v cíli ji pozoroval i Martin Zajíc, který ovládl mužskou elitní kategorii už počtvrté v řadě. K takovým metám ovšem čerstvá dvojnásobná vítězka nemíří. „Bylo by to samozřejmě hezké, ale můj cíl to není. Jak jsem říkala, Běchovice jsou pro mě příjemné zakončení sezony. Ale z pohledu rankingu a atletických tabulek nemají takový význam, protože se neběhá certifikovaná trať,“ líčila. I tentokrát jimi ukončila podzimní část sezony. Tedy tu závodní, hned totiž mířila na soustředění v Livignu a Melagu. Připravuje se totiž na prosincový maraton ve Valencii. „Čeká mě náročná příprava. Tak snad už bude všechno v pořádku a půjde to dobře,“ věří. Běchovice pro ni mohou být psychickým povzbuzením.",
        "category": "Atletika",
        "photos": 3,
        "date": "2024-09-30T15:14:00+02:00",
        "comments": 0
    },
    {
        "title": "Putin se bojí použít jaderné zbraně, má moc rád svůj život, míní Zelenskyj",
        "content": "„Nikdo neví, co se mu honí hlavou. Mohl by kdykoli použít nukleární zbraně proti kterékoli zemi. Nebo také ne,“ řekl ukrajinský prezident stanici Fox News s tím, že si nemyslí, že by to Putin nyní riskoval. „Ale nejsem Putin, díky Bohu. Nemohu to vědět přesně. Protože on se nechová vždy přiměřeně. Protože žádný adekvátní člověk nemůže jen tak přijít na Ukrajinu a udělat to, co udělal on,“ dodal Zelenskyj. Kreml atomovým útokem pravidelně hrozí už od začátku války. Ruský ministr zahraničí Sergej Lavrov v sobotu varoval Západ, aby se do války na Ukrajině nezapojoval. Mimo jiné hovořil o nebezpečí spočívajícím ve snaze „bojovat o vítězství nad jadernou mocností“, jakou je Rusko. Zapojení dalších mocností do války na Ukrajině označil za „sebevražedné dobrodružství“. Moskva v minulém týdnu pohrozila také úpravou své nukleární doktríny. Podle návrhů by útok ze strany jakéhokoli nejaderného státu, ale s účastí nebo podporou jaderného státu, považovala za jejich společný útok na Rusko. „Moskva by si v takovém případě vyhrazovala právo použít jaderné zbraně i v případě masivního útoku konvenčními zbraněmi, jako jsou letadla, rakety nebo drony, pokud by ohrožoval bezpečnost Ruska,“ uvedl Putin. Ukrajina v posledních měsících usiluje o to, aby USA a Británie upustily od zákazu použití amerických raket ATACMS a britských střel Storm Shadow pro útoky na ruské území. Obě země váhají kvůli obavám, že by to vedlo k eskalaci konfliktu. Kyjev tvrdí, že potřebuje zbraně dlouhého doletu, aby mohl zasáhnout letecké základny používané ruskými letadly, která odpalují bomby proti Ukrajině.",
        "category": "Zahraničí",
        "photos": 19,
        "date": "2024-09-30T15:12:00+02:00",
        "comments": 137
    },
    {
        "title": "Na Posázavské stezce spadl ze skály muž, hasiči pro něj museli se čtyřkolkou",
        "content": "Zprávu o pádu člověka přijala tísňová linka 150 v pondělí ráno. V obci Petrov, kde k nehodě došlo, zasahovaly všechny složky IZS. „Operační důstojník k události vyslal lezecké skupiny z hasičských stanic Řevnice a Říčany. Profesionální hasiči z Jílového u Prahy vyjeli s cisternovou automobilovou stříkačkou a také se čtyřkolkou, neboť se dal na místě očekávat špatně prostupný terén,“ uvedl mluvčí hasičů Tomáš Bakalář. Pomocí čtyřkolky se hasiči dostali blízko ke zraněnému. Následně ho ošetřila posádka zdravotnické záchranné služby, která ho převezla na vhodné místo, odkud ho letečtí záchranáři transportovali k sanitce. „Muž byl při vědomí, utrpěl poranění dolních končetin. Po ošetření jsme ho transportovali do Thomayerovy nemocnice,“ doplnila Nováková. „Vzhledem k tomu, že se událost podle oznamovatele stala v těsné blízkosti kolejiště, byl provoz na trati mezi Davlí a Jílovým u Prahy zastaven,“ doplnil dále Bakalář. Provoz na trati byl obnoven krátce po deváté hodině. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 6,
        "date": "2024-09-30T15:08:00+02:00",
        "comments": 2
    },
    {
        "title": "Výrobce ozubených kol a převodovek Gearworks vydražili za 53,6 milionu",
        "content": "Vyvolávací částka dnes činila čtyřicet milionů korun. Dražba se konala už podruhé. Před měsícem, kdy byla cena o deset milionů korun vyšší, nepadla ani jedna nabídka. „Zájemce známe. Ještě jsem ho ale nekontaktovala. Takže nevím, zda bude souhlasit se svým zveřejněním,“ uvedla Šturmová. Společnost Gearworks, která vyrábí především převodovky a ozubená kola, je v úpadku od začátku loňského roku. Insolvenční návrh na sebe podala sama firma. Nepodařilo se jí najít investora a letos v červnu stáhla svůj návrh na reorganizaci, úpadek se tak má řešit konkurzem a rozprodejem majetku. Insolvenční správce usiloval o možnost prodeje podniku jako celku. Společnost v červnu propustila část zaměstnanců, aby se snížily mzdové náklady a zároveň se zachovala provozuschopnost závodu. Podnik přijímá nové objednávky, jejich rozsah však nestačí na hrazení všech pohledávek. Závod zaměstnává zhruba 90 lidí. Firma má přibližně 130 věřitelů, kteří přihlásili pohledávky za víc než 221 milionů korun. Hlavním důvodem, proč se podnik dostal do úpadku, je podle dřívějších informací firmy nezaplacení zakázek a další neuskutečněné práce na Ukrajině a v Rusku. V roce 2021 měla firma obrat téměř 234 milionů korun. Společnost Gearworks už jednou v insolvenci byla, a to ještě pod názvem Vítkovice Gearworks v roce 2016, když patřila do skupiny Vítkovice Machinery Group podnikatele Jana Světlíka. Do problémů se tehdy dostala spolu s několika dalšími společnostmi z holdingu. Firma pak prošla reorganizací a následně se stala součástí nové skupiny Witkowitz.",
        "category": "Ostrava",
        "photos": 0,
        "date": "2024-09-30T15:04:00+02:00",
        "comments": 1
    },
    {
        "title": "Kratší doba splácení dluhů a individuální přístup. Oddlužení čekají změny",
        "content": "„Nebude se zkoumat minulost dlužníka, ale také jeho příjmy a budoucnost. Vznikl nový informační systém, se kterým budou pracovat advokáti, jako například insolvenční správci nebo soud. Informační systém funguje s řadou informací, jako je například pohlaví, vzdělání, povolání, obor činnosti,“ uvedl novinářům předseda insolvenční sekce České advokátní komory a Michal Žižlavský. Nově by tak mělo být možné lépe nastavit parametry oddlužování. Při výměře měsíčních splátek se bude brát v potaz také kraj, ze kterého dlužník pochází, a možnost výdělku, který mu lokalita umožňuje. „Vzniká individualizovaný systém. Oddlužení bude ušito na míru každému dlužníkovi individuálně podle jeho schopností a možností. Lepší doba oddlužit se u nás ještě nebyla,“ dodává advokát Adam Sigmund. Změny se dotknou také insolvenčních správců. „Správce sleduje, zda dlužník plní plán. Rolí správce bude významněji nastavit šance dlužníka na splacení dluhů a také dohled a kontrola nad celým procesem,“ vysvětlil advokát Lukáš Štoček. Novela přináší nové možnosti i pro věřitele. „Předpokladem je, že budou věřitelé aktivní. Co může dělat věřitel, když se mu to nelíbí – nelíbí, jak jste mi to vypočítali, může být už při výpočtu,“ říká Žižlavský. Proces oddlužení bude mít nyní tři možnosti, jak může probíhat. První bude řádné splacení peněz do tří let podle toho, jak soud částku na začátku oddlužení nadefinoval. Pokud splácení neprobíhá podle předpokladů, může věřitel navrhnout prodloužení. Pokud jsou i poté problémy, může věřitel znovu navrhnout prodloužení doby v řádu měsíců až několika let. Advokát Jan Vavřina také apeluje na to, že pro snadný proces oddlužení je důležité, aby měli dlužníci o procesu dostatek informací. „Je tam spousta míst, kdy je v rámci procesu potřeba kvalifikovaná poradna. Je potřeba, aby se dlužníkovi vysvětlilo řízení. Informovaný dlužník je platící dlužník. Pokud je dlužník dobře informován, co musí plnit, tak potom není překvapený, tak potom plní a je to pro něj jednodušší,“ řekl s tím, že roli poradny často plní neziskové organizace. Podle srpnových dat v Česku dál ubývá exekucí a lidí, kteří v nich jsou. Roste ale podíl zadlužených s více exekučními řízeními naráz. Letos ve druhém čtvrtletí mělo 631 500 Čechů a Češek zhruba 3,7 milionu exekucí. Případů je meziročně méně téměř o desetinu a dlužníků a dlužnic zhruba o čtyři procenta. Ve srovnání s předcovidovým rokem 2019 je lidí v exekuci i řízení méně asi o pětinu. Zatímco ale před pěti lety mělo víc exekucí najednou 72 procent zadlužených, letos už 77 procent. Vyplývá to z údajů projektu Mapa zadlužení. Spolupracuje na něm Institut prevence a řešení předlužení s agenturou PAQ Research. Vycházejí z dat exekutorské komory, ministerstva spravedlnosti a statistického úřadu.",
        "category": "Domácí",
        "photos": 3,
        "date": "2024-09-30T15:02:00+02:00",
        "comments": 4
    },
    {
        "title": "To snad slaví titul? Sparta křepčila i kvůli rozsáhlé marodce: Největší zápas",
        "content": "A tak zatímco Pardubičtí se fanouškům ústy útočníka Patrika Poulíčka omlouvali: „Prohra bolí, jsme zklamaní, fanoušci si zasloužili lepší výkon.“ Sparťanský brankář Josef Kořenář naopak s potutelným úsměvem říkal: „Ta rivalita je veřejně známá... Je to možná největší a nejzajímavější zápas v extralize, výhra s nulou rozhodně potěší.“ Z mnoha důvodů. Sparta se vyhoupla na 3. místo (12 bodů, skóre 19:6), Pardubice spadly na páté (taky 12 bodů, ale skóre 19:18). A co musí Dynamo štvát asi nejvíc, soupeř přijel z Prahy s výraznou marodkou: Nevyježdění mladíci museli nahradit útočníky Romana Horáka, Vladimíra Sobotku a Michala Řepíka a obránce Michala Kempného, Michala Moravčíka, Vojtěcha Mozíka a Davida Němečka. Pardubicím chyběli jen Lukáš Sedlák a Matej Paulovič. Jak asi Sparta bude vypadat, až se veteráni uzdraví? „Třeba si už Řepa nezahraje,“ zaskočil sám sebe vtípkem útočník Pavel Kousal, který přispěl třemi asistencemi. „Ne, až se všichni uzdraví, půjdeme do starých kolejí a budeme ještě lepší.“ Střet u mantinelu Libora Hájka z Pardubic a Kryšfofa Hrabíka ze Sparty. Pozornost před utkáním padala hlavně na pikantní mini příběhy. Tomáš Hyka za Spartu proti svým bývalým kolegům, na druhé straně v té samé roli Jiří Smejkal. Hyky se v létě Pardubice zbavily, neboť mu přestaly věřit, že jako lídr dotáhne tým k titulu. Jiří Smejkal na sebe strhl pozornost ve chvíli, kdy při návratu ze zámoří nezamířil do Prahy, ačkoliv při odchodu tvrdil, že pro něj už zůstane jedinou možností. Slavili by gól? Oba k němu neměli příliš daleko, Hyka párkrát mířil vedle, Smejkal neproměnil samostatný únik, takže na tuhle odpověď musí fanoušci zatím počkat. A i když Hyka ze slušnosti proti pardubickému klubu nic špatného neřekl, je jasné, že odchod nebral zrovna bez emocí. „Nabuzený byl dost, Pardubice chtěl hodně porazit, něco nám i vypsal do kasy. Jsme rádi, že tam něco pošle!“ bavil se Hykův spoluhráč Kousal. Právě on převzal v zápase ústřední roli. Zejména první ze tří asistencí okouzlila, když na milimetr přesně našel celkem riskantní křížnou nahrávkou Filipa Chlapíka. „Kdo nezkusí, nic nemá!“ měl jasno Kousal a slyšel od svého trenéra Antonína Stavjani netradiční pochvaly: Strkanice před brankou Pardubic. „Když se koukáte na některé sporty, třeba squash, ve vrcholném pojetí je to až nuda. Hraje se podél zdi, na jistotu, aby nepřišla chyba. Ale pokud přijde něco takhle chytrého, tak to člověka pohladí. Velice pěkná akce.“ A tak Hyku nemusí mrzet, že na první gól zatím čeká. „Rád bych nějaký dal, ale vyhráváme, tak mi to čekání nevadí,“ mávl rukou útočník s aktuální bilancí 0+6. A šel slavit zpátky do šatny. To už nehrála Zagorová, ale třeba Rohonyho Letná, nová oblíbená muzika mezi sparťany napříč sporty.",
        "category": "Extraliga",
        "photos": 7,
        "date": "2024-09-30T14:56:00+02:00",
        "comments": 0
    },
    {
        "title": "Předplatné Tady Vary láká milovníky kina na premiéry Jokera nebo Anory",
        "content": "Předplatné Tady Vary je ekvivalentem divadelního abonmá a je přenosné. Promítání se koná v kinech v každém kraji, nově se zapojily třeba brněnský kinosál Scalka nebo karlovarská kinoscéna v prostoru Císařských lázní. Tady Vary zahrnují zhlédnutí 10 filmů. Cena předplatného se v závislosti na vybraném kině liší, ale vždy platí, že divák zaplatí sedm promítání z deseti. Sezona je rozdělena na podzimní a jarní. Snímky z první jmenované již projekt oznámil. „Pětice tvůrců, jejichž výjimečné filmy tvoří osu podzimní části projektu Tady Vary, patří k nejobdivovanějším a nejvyhledávanějším na klíčových světových festivalech, ale i v kinosálech napříč světadíly. Širokým řadám svých fanoušků vždy nabízí originální příběh zpracovaný do podívané, při které se divákovi tají dech a derou slzy do očí nejen dojetím, ale i smíchem,“ říká umělecký ředitel MFF KV Karel Och. Projekt letos odstartuje 2. října snímkem, jenž se premiéry dočkal už na festivalu v Benátkách, Joker: Folie à Deux režiséra Todda Phillipse. Jde o pokračování oscarového Jokera z roku 2019, který se stal nejvýdělečnějším mládeži nepřístupným filmem s miliardovou tržbou. Opět v něm zazáří protagonisté Joaquin Phoenix a Lady Gaga. Jako druhý film kina 23. října promítnou držitele Zlaté palmy v Cannes – komediální love story s názvem Anora režiséra Seana Bakera. Toho ČSFD nazvala „Stevenem Spielbergem nezávislého filmu“. Hlavních rolí brooklynské striptérky a syna ruského oligarchy se zhostili Mikey Madisonová a Mark Eidelstein. Ve středu 20. listopadu předplatitele uchvátí trans-krimi-kartelový muzikál Emilia Perez režiséra Jacquese Audiarda z právnického prostředí, v němž září i Selena Gomezová. A 8. ledna diváky čeká novinka oscarového režiséra Paola Sorrentina. Pocta jeho rodné Neapoli s názvem Parthenopé se odehrává v kapitolách rozprostřených do několika desetiletí. Hlavní ženské hrdinky se zhostila Celeste Dalla Porta. Prosincový film na středu 18. teprve organizátoři projektu odhalí jako vánoční dárek, nicméně půjde o kultovní klasiku. Program na druhou polovinu sezony pak představí během podzimu. Předplatné lze zakoupit na pokladnách zapojených kin nebo na webu, a to s rezervací konkrétního místa.",
        "category": "Kultura",
        "photos": 7,
        "date": "2024-09-30T14:50:00+02:00",
        "comments": 1
    },
    {
        "title": "Napříč republikou za týden. Běžec chce podpořit lidi s fenylketonurií",
        "content": "Neběží ale od západu na východ jen tak, z plezíru. Akce nazvaná Běh přes ČR má upozornit na to, že mezi námi žijí lidé, které ohrožuje tak zásadní součást potravy, jakou jsou bílkoviny. Nemoc, která odsuzuje lidi k trvalé přísné dietě, se jmenuje fenylketonurie (PKU). „Vzhledem k tomu, že stát hradí těmto pacientům jen polovinu léčby, rozhodli jsme se uskutečnit online veřejnou charitativní sbírku pro podporu těchto pacientů. Aby se pomoc dostala tam, kde je nejvíc potřeba,“ vysvětluje Šimon, který pracuje jako fitness trenér a chce zvýšit obecné povědomí o zmíněném onemocnění. Sám se o něm pořádně dozvěděl poté, co se vyskytlo v jeho rodině. Celý běh chce dokumentovat prostřednictvím sociálních sítí, kde se budou prolínat záběry a fotografie, jak ze samotného běhu, tak i videa týkající se onemocnění. „Videa budeme vydávat pravidelně každý den. Vzhledem k tomu, že budeme zároveň živě snímat moji aktuální polohu na trase, bude mít každý možnost běh podpořit nejen skrze online veřejnou sbírku, ale i tím, že se kdekoli, kdykoli a na jakoukoli vzdálenost ke mně přidá,“ vyzývá usměvavý Šimon, který dnes vyběhl z Krásné u Aše a má v plánu dorazit do Karlových Varů. Další etapa povede do Rakovníka. Řidičům, kteří jej na trase míjejí, děkuje zvednutím ruky. Největší strach má prý ze žaludů, které začaly ve velkém padat ze stromů. „Běžet pod duby je leckdy o zdraví. Klouže to,“ přiznává se smíchem. Svým během chce inspirovat co nejvíc lidí k tomu, aby si šli za svými sny. „To je něco, kvůli čemu tady jsem. Láká mne život bez omezení a tato výzva je důkazem. Je to má volba, že jsem si vybral zrovna tuto cestu napříč republikou,“ říká odhodlaně. Dědičná fenylketonurie, jíž u nás onemocní zhruba jeden člověk z devíti tisíc se zjišťuje už v porodnici novorozeneckým screeningem při odběru kapky krve z paty. V případě potřeby začíná intenzivní celoživotní léčba okamžitě, nejpozději do pátého dne po narození. Pacienti s PKU nesmí jíst většinu běžných potravin, ale ani třeba pít mateřské mléko. Zakázaná je mouka, mléko, pečivo, maso, sýry, vejce, klasické těstoviny či luštěniny. Vhodné jsou pouze vybrané druhy ovoce a zeleniny, které doplňují speciální potraviny s nízkým obsahem bílkovin. Navíc vše, co tito lidé vloží do úst, s výjimkou oleje, cukru a soli, se na gram přesně váží a počítá. „Součet přijatých bílkovin za den musí přesně odpovídat množství, které určí lékař. Bez váhy a kalkulačky neuděláte krok. Dieta je navíc extrémně nákladná. Třeba kilo nebílkovinné mouky stojí asi 240 korun. Balíček těstovin? Skoro dvě stovky. K těmto potravinám je třeba přidávat práškové či tekuté aminokyselinové preparáty nevalné chuti a zápachu. Bez ohledu na finanční náročnost si nemocný musí polovinu léčby hradit z vlastní kapsy,“ předestírá Šimon a doplňuje, že jde o obrovskou zátěž nejen pro člověka, který se s onemocněním potýká, ale pro celou rodinu. „Tito lidé narážejí na nepochopení samotné podstaty nemoci a její léčby, na absenci podpory od oficiálních míst a na nezájem o pacienty ze strany státu. Věřím, že náš projekt to pomůže změnit,“ dodává Šimon Kocourek.",
        "category": "Karlovy Vary",
        "photos": 7,
        "date": "2024-09-30T14:48:06",
        "comments": 0
    },
    {
        "title": "Za druhou výzvou v Lize mistrů v nových oblecích. Sparťané vyrazili na Stuttgart",
        "content": "Když se v lednu Sparta a Stuttgart potkaly v přípravě, český tým vyhrál 2:0. Favoritem však v úterním souboji nebude. Mužstva do něj jdou v rozdílných náladách. Stuttgart povzbuzen gólem ze sedmé minuty nastavení, kterým si ve Wolfsburgu o víkendu zajistil bod, ač hrál poslední půlhodinu bez nespravedlivě vyloučeného Karazora. Destination: 𝗦𝘁𝘂𝘁𝘁𝗴𝗮𝗿𝘁 🇩🇪✈️#acsparta | #UCL https://t.co/a6JLIlebUE „Vyloučení po zjevně špatném rozhodnutí bylo hodně frustrující, ale tým se proti tomu postavil správně. Gól v nastavení je důležitý pro psychiku,“ řekl trenér Sebastian Hoeness. „Vždycky se počítají jen body a my ze složitého zápasu máme jeden. Jsme za něj rádi,“ pronesl gólman Alexander Nübel. v úterý od 18:45 ONLINE Za něj by byli rádi i sparťané, kteří si svůj ligový zápas s Olomoucí předehráli už v pátek. A nečekaně podlehli 2:3, když všechny góly soupeři darovali po individuálních chybách Vitíka a Zeleného. Jejich přehmaty byly vrcholem zvláštního lehkovážného počínání. Hráči jako by usoudili, že je dlouho neškodný soupeř nemůže ohrozit... „Je to varování. Musíme být k sobě kritičtí,“ zdůraznil trenér Lars Friis. Ani v předchozích zápasech v české lize nebyla Sparta přesvědčivá, přestože má sedm výher a jedinou remízu. Mnohem lépe vyhlížela v pohárové kvalifikaci i před dvěma týdny v úvodním duelu základní fáze Ligy mistrů proti Salcburku (3:0). Od 19. července už odehrála sedmnáct zápasů, v první polovině září odcestovalo třináct hráčů na reprezentační akce. Důsledek náročného programu i psychického vypětí dopadl na zápasy v Chance Lize, ke které tým přistupuje úsporněji, i když si to nechce připustit. „Ani na chvíli nemůžeme sundat nohu z plynu. Všichni si uvědomují, co se stalo. Není to jednoduché pro hlavu, pro psychiku. Tuhle facku jsme dostali ve špatnou chvíli,“ prohlásil kapitán Filip Panák. „Poháry jsme zvládali, hráli vyspěle a takhle jsme měli hrát i proti Olomouci.“ Ve Stuttgartu se sparťanům může hrát lépe než v české nejvyšší soutěži, v níž se na ni každý protivník perfektně nachystá. Stuttgart se nezaměří na to, aby eliminoval silné stránky soupeře, spíš bude chtít soupeři vnutit svůj styl. Deniz Undav, útočník, 28 let. Německý reprezentant, přitom na vrcholné úrovni hraje teprve čtyři roky, kdy přestoupil z Meppenu do Unionu St. Gilloise. Pak zamířil do Brightonu, kde se neprosadil a odkud po roce znovu hostoval v Belgii a pak ve Stuttgartu, který ho letos v létě z Anglie vykoupil za 670 milionů korun. V aktuální sezoně dal v pěti bundesligových zápasech čtyři góly, trefil se i v Lize mistrů na Realu (1:3). Ermedin Demirovič, útočník 25 let. S Undavem tvoří jednu z nejobávanějších ofenzivních dvojic bundesligy. Rodák z Hamburku reprezentuje Bosnu a i on dal v pěti kolech aktuální sezony čtyři góly. V létě přišel z Augsburgu za víc než půl miliardy korun. Maximilian Mittelstädt, levý obránce, 27 let. Pozoruhodný příběh: než v létě 2023 přišel do Stuttgartu, působil jen v Berlíně. Z menších klubů se už v mládeži dostal do Herthy, kde hrál až do loňského léta. A kdyby Hertha nesestoupila možná by ani neodešel. Stuttgart za něj zaplatil směšných dvanáct milionů korun. A po roce hrál v základní sestavě národního mužstva na domácím mistrovství Evropy. „Hlavy vzhůru, jdeme dál. Byl to jen jeden zápas,“ řekl útočník Lukáš Haraslín o kolapsu se Sigmou. „Liga mistrů, navíc venku, to nebude nic snadného. Ale musíme být pozitivní.“ Trenér Friis má k dispozici kompletní kádr kromě dlouhodobých marodů Imanola a Cobbauta. Donedávna zraněný stoper Asger Sörensen už byl v pátek připraven. Je možné, že ve Stuttgartu některého z chybujících obránců nahradí. „Na Stuttgart už něco mám v hlavě. Hlavně žádnou paniku,“ podotkl kouč. Stuttgart je německým vicemistrem, ve finiši minulé sezony předčil dokonce i Bayern Mnichov, neměl jen na suveréna z Levekusenu. Solidně odstartoval i do nového ročníku, po pěti kolech má osm bodů za dvě výhry a dvě remízy a je osmý. Před týdnem nadchl impozantním vítězstvím 5:1 nad Dortmundem, finalistou posledního ročníku Champions League. Právě s obhájcem trofeje Realem Madrid se srazil v úvodním kole letošní sezony, do 83. minuty držel remízu 1:1 a chvílemi byl i lepším týmem. V závěru však dostal dvě branky. V kádru nenajdete úplně známá jména, ale buďte si jistí, že jde o špičkové borce. Především oba útočníci Deniz Undav a Ermedin Demirovič jsou pro každého protivníka nebezpeční. Oba v letošním ročníku dali po pěti brankách, právě německý reprezentant Undav zajistil remízu ve Wolfsburgu. Na gól mu přihrál levý obránce Maximilian Mittelstädt, jenž hrál za Německo jako na červnovém Euru stejně jako Undav. V letošní sezoně už má čtyři asistence. Trenér Sebastian Hoeness je synem Dietera Hoenesse, německého vicemistra světa z roku 1986. Sám to dotáhl nejdál do regionální ligy v dresu Hoffenheimu a béčka Herthy Berlín. V osmadvaceti hráčskou kariéru ukončil, jako trenér prošel mládeží Bayernu. První velkou štaci dostal v létě 2020 v Hoffenheimu, od léta 2023 je ve Stuttgartu. Před jeho příchodem se klub zachraňoval v baráži proti Hamburku. Na jaře 2019 dokonce sestoupil, když nestačil na Union Berlín. Po roce v druhé lize se mezi elitu vrátil a poté obsadil devátou příčku. V další sezoně byl patnáctý, další rok šestnáctý a o udržení v bundeslize bojoval ve zmíněném dvojzápase proti Hamburku. Druhá příčka v poslední sezoně je nejlepším umístěným od památného titulu z roku 2007, pátého v historii klubu. Ligu mistrů hrál Stuttgart naposledy před patnácti lety, tehdy postoupil ze skupiny a v osmifinále vypadl s Barcelonou.",
        "category": "Poháry",
        "photos": 3,
        "date": "2024-09-30T14:44:00+02:00",
        "comments": 9
    },
    {
        "title": "Firmám nehrozí za zpoždění daní penále, slíbil Stanjura v povodňových městech",
        "content": "„V okamžiku kdy bude postižena firma, nestihne zaplatit daň, tak nebude žádné penále, pokud si bude dojednávat nějaké odložení daní, splátkové kalendáře. Nebudou žádné správní poplatky, tak aby tím zbytečně neztrácely peníze a vylepšily si cash flow,“ řekl Zbyněk Stanjura. Připomněl, že už minulý týden se rozhodlo o tom, že Národní rozvojová banka (NRB) připraví dva podpůrné programy, ve kterých budou moct malé a střední podniky žádat o záruky za poskytnuté úvěry a o zvýhodněné půjčky. Na záruční program NRB uvolní vláda 500 milionů korun, banka tak bude moct poskytnout podnikatelům záruky za úvěry až v hodnotě 3,5 miliardy korun. „Současně spustíme program přímo zvýhodněných úvěrů z NRB. Ještě debatujeme, ta pomoc podle mě bude odstupňovaná, že čím menší firma, tím ta pomoc procentuálně by mohla být větší, co se týče úroků, až směrem k největším firmám,“ řekl ministr. Krnovský starosta Hradil řekl, že dnešní jednání s ministrem bylo primárně o lokální ekonomice, firmách a živnostnících. „Situace je kritická, velká část z nich byla zasažena a velká část z nich vzhledem k povodňové historii nemá adekvátní pojistky. Takže ty škody jsou obrovské,“ řekl starosta. Stát by podle něj měl krýt mzdové náklady firem, které nyní nefungují. „To, co teď by mělo zafungovat taky, tak jsou odklady odvodů, daní, sociálního, zdravotního pojištění, protože firmy teď opravdu velmi válčí s cash flow, nemají peníze. Na co apelujeme, je čas, protože každý den, který ty firmy stojí, tak krvácí,“ řekl Hradil. Současně Opava a Bohumín žádají o prodloužení vyhlášeného stavu nebezpečí do konce října. „Hlavní důvody jsou dva, jednak předpokládáme, že odpad budeme svážet minimálně do konce října, a ve stavu nebezpečí je to bez poplatků a můžeme poptávat další a další firmy, aby se to sváželo co nejrychleji. U svozu povodňového odpadu se neplatí poplatky státu. Máme tady pořád hromady odpadků. Stále máme také problém s teplem a teplou vodou a s kotelnami, takže si myslíme, že to může pomoci v tom, aby se to ve stavu nebezpečí co nejrychleji odstranilo,“ vysvětlil bohumínský starosta Petr Vícha. Prodloužení stavu nebezpečí nad třicet dnů schvaluje vláda, požádat o to však musí kraj. Stav nebezpečí vyhlásil hejtman v Moravskoslezském kraji kvůli záplavám 14. září. „My jsme požádali o prodloužení do 30. října. Šlo to na hejtmana a uvidíme, jestli hejtman posune posunutí toho termínu na vládu,“ řekl opavský primátor Tomáš Navrátil. Ministr financí Stanjura řekl, že podle jeho informací chce o prodloužení stavu nebezpečí požádat i Olomoucký kraj. „Pokud požádá i Moravskoslezský, myslím si, že vláda tomu vyhoví, ale musíme postupovat podle legislativy,“ řekl ministr, který z Opavy pochází a v letech 2002 až 2010 býval jejím primátorem.",
        "category": "Ostrava",
        "photos": 15,
        "date": "2024-09-30T14:43:00+02:00",
        "comments": 1
    },
    {
        "title": "Na antivaxerku? Lékaře nadzvedlo pozvání na Csákovou, vedení připomněli covid",
        "content": "„Vážení zaměstnanci, pojďte na koncert Ilony Csákové 2. 10. 2024 do Ústí nad Labem, pro všechny zaměstnance platí zvýhodněné vstupenky, při koupi jedné vstupenky získáte druhou zdarma,“ nabídlo marketingové oddělení skoro devíti tisícům pracovníků firmy hromadným mailem. A zdravotníci své naštvání ventilovali v hromadných odpovědích. „Ve shodě s kolegy považuji za nevhodné, aby zdravotnické zařízení v rámci bonusů pro zaměstnance podporovalo umělce, kteří aktivně šíří dezinformace týkající se zdraví,“ psal například jeden z lékařů. „Paní Csáková se k tématu vakcín vyjadřovala nesmyslně v době největšího covidového průšvihu a to opakovaně a dokonce na několika antivaxerských demonstracích. (…) Vyjádření a šíření opravdových dezinformací se zapsaly do historie české dezinfoscény zlatým písmem. Pro vaši informaci, v době největší intenzity šíření pandemie v Masarykově nemocnici (v Ústí) zemřelo na covidovou pneumonii 524 lidí, z nichž očkováno bylo pouhých 12, takže o účinnosti vakcinace se nemusíme bavit. Márnice byla přeplněná a občas připomínala situaci v koncentračním táboře. (…) Přeju všem krásný kulturní zážitek,“ dodal další z lékařů. „Dobrý den, přijde mi, že zdravotnické zařízení by nemělo podporovat umělce/člověka, který během covidové krize dezinformoval populaci a o vakcinaci tvrdil, že je to jed,“ přidal se další. Část mailové komunikace MF DNES poskytl jeden ze zaměstnanců. Sdělil, že ve firmě se spamy, které se týkají koncertu, řešily několik dní. Většina pracovníků s protestem proti benefitům souhlasila, někdo se tím jen bavil, další ale přibývající hromadné maily obtěžovaly. Podle Lenky Kocmanové Taussigové z Oddělení konferenční marketingové podpory Krajské zdravotní však nebylo na nabídce nic špatného. „Byl to prostě benefit a někdo ho využil a někdo ne,“ sdělila s tím, že odpor zdravotníků v hromadných mailech zaznamenala. Čím konkrétně tedy zpěvačka zdravotníky tak naštvala? Patřila k těm, kteří popírali vážnost pandemie, a hlavně byla opakovaně proti hromadnému očkování. „Nenechám si v rámci plošného testování šťourat v hlavě špejlí, protože ti, co to nařizují, jedou podle scénáře Billa Gatese a WHO (Světová zdravotnická organizace). A zadruhé do mě ani do mých dětí nebude nikdo rvát žádnou vakcínu, která je ba naopak kontraproduktivní. Vy, co máte otevřené oči, víte. Nesmíte se bát chránit své děti, své zdraví, vaše životy,“ psala třeba Csáková na Facebooku už v říjnu 2020. A její mediální dosah byl opravdu velký. Až takový, že byť ji nejmenoval, věnoval se jí ve svém „covidovém“ projevu tehdejší prezident Miloš Zeman, který naopak zdravotníky a jejich práci pochválil. „Nenechte se svést lidmi, kteří sice o epidemii vůbec nic nevědí, ale kvůli mediální pozornosti jsou ochotni říkat věci, které poškozují naši společnost. Mám tím samozřejmě na mysli takzvané antirouškaře, ale i další, zubaře, kardiology, zpěváky. Jedna zpěvačka dokonce prohlásila, že za koronavirus může Bill Gates. Ignorujte názory těchto lidí, protože nejsou odborné, a věřte odborníkům, protože jedině ti nám mohou pomoci,“ sdělil Zeman v projevu k národu v době covidové krize 16. října 2020. Zpěvačce, která v roce 2021 dokonce kandidovala do Poslanecké sněmovny za Volný blok vymezující se proti vládním opatřením, ale nepřesnou citací jen nahrál. „Musím říct, že prezident naší země si moje slova špatně přečetl. Já se nikde nevyjádřila, že za covid-19 může Bill Gates,“ reagovala Csáková pro web ŽivotvČesku.cz a dodala, že naopak celá její rodina roušky nosí a nezpochybňuje. Na Facebooku ale za pár dní vakcínu znovu odmítla, když psala o svých nemocných rodičích. „Takže má odpověď na vakcínu je NE! Oni sami po ní taktéž netouží,“ napsala zpěvačka a sdílela článek z facebookové skupiny nazvané „Bojkot POVINNÉHO, plošného testování na covid-19 a následného očkování.“ MF DNES požádala Ilonu Csákovou o reakci na aktuální odpor severočeských zdravotníků, zpěvačka to však odmítla s tím, že ústecký koncert je věc promotéra, je právě zaneprázdněna a o benefitech v KZ nic neví. Stejně se pak vyjádřil i její manažer.",
        "category": "Ústí nad Labem",
        "photos": 1,
        "date": "2024-09-30T14:33:00+02:00",
        "comments": 224
    },
    {
        "title": "Silný ročník má z čeho vybírat, Vysočina rozšiřuje nabídku středních škol",
        "content": "Zřizovatel středních škol, Kraj Vysočina, ve spolupráci s jednotlivými řediteli v uplynulém roce rozšířil nabídku - a též navýšil počty míst na některých žádaných školách, jako jsou gymnázia nebo elektrotechnické obory. Posílena byla i nabídka oborů například vznikem lyceí. Novinky a zároveň i rozšíření nabídky katalogu středoškolských i učňovských oborů přichystali podle krajského radního pro oblast školství Jana Břížďaly (Piráti) i pro letošní deváťáky. Jednou z nejzásadnějších novinek je podle radního vznik úplně nové třídy sportovního gymnázia. Ta bude nově fungovat v rámci Gymnázia v Třebíči. Gymnaziální vzdělávání se sportovními třídami na Vysočině už nějakou dobu existuje. Jedno se nachází v Novém Městě na Moravě. Zaměřené je především na biatlon a běžecké lyžování. Další je v Jihlavě a má návaznost především na atletiku a plavání. „Nové sportovní třídy Gymnázia v Třebíči by měly být postupně zaměřené na čtyři sporty. Je to atletika, triatlon, baseball a tenis. Od září 2025 by se měla otevřít jedna třída s poloviční kapacitou patnácti studentů,“ informoval radní Břížďala. I v případě lyceí, která zažívají v posledním roce renesanci, je několik novinek pro příští školní rok. Jednou z nich je vznik nového, ekonomicky zaměřeného lycea v rámci Agro-technické střední školy v Bystřici nad Pernštejnem. Čtyřleté obory vzdělání, včetně nástavbového studia: Obory šestiletých a osmiletých gymnázií: Jednotná přijímací zkouška v náhradním termínu je stanovena pro všechny uvedené obory vzdělání na dny: Zdroj: MŠMT Jedna třída lycea bude mít kapacitu 30 žáků. „Je to obor, který je zaměřený na všeobecné vzdělávání a má připravovat žáky ke studiu na vysoké škole. Nicméně my se budeme snažit, aby obor nebyl až tak úplně všeobecný. Chtěli bychom do našeho školního vzdělávacího programu zakomponovat takové kompetence, které studentům umožní zapojit se do trhu práce hned po absolvování školy,“ popsal Ivo Solař, zástupce ředitele. Pro příští školní rok navýší svou kapacitu zdravotnického lycea jihlavská soukromá Vyšší odborná škola zdravotnická a Střední odborná škola Farmeko. „Kapacitu studentů nově posílíme také na Obchodní akademii v Havlíčkově Brodě a v Chotěboři. V Třebíči na průmyslové škole se posílí kapacita v oborech informační technologie a technické lyceum s ohledem na to, aby mohli nabírat až třicítku žáků,“ připomenul Břížďala. Výhledově by mohlo na Vysočině vzniknout všeobecně zaměřené lyceum, které by mohlo být další alternativou studia na gymnáziu. „Máme zatím lycea zacílená na určitou oblast - například ekonomickou, pedagogickou či technickou. Ministerstvo školství chce ale nabízet všeobecné vzdělávání i jinou formou než gymnaziální. Proto uvažujeme o vzniku všeobecně zaměřeného lycea,“ naznačil Břížďala. Zájem o tento obor předběžně projevilo Gymnázium a Střední odborná škola v Moravských Budějovicích. „Do budoucna o něm skutečně uvažujeme, ale počkáme s žádostí ještě jeden rok,“ poznamenal ředitel moravskobudějovického gymnázia František Dubský. Pokud jde o maturitní obory, i zde budou žáci vybírat z několika novinek. Například Střední odborná škola v Novém Městě na Moravě bude mít v nabídce hned dvě nová studijní zaměření. „Jedním je obor stavebnictví. Zavádíme ho s ohledem na to, že škola má zatím v nabídce jenom učební stavební obory. Přišlo nám vhodné nabídnout žákům i maturitní obor. Zároveň chceme na této škole zapsat obor sociální činnost. A to v návaznosti na tříletý obor ošetřovatel,“ zmínil Břížďala. Rovněž v oborech učňovského školství jsou novinky. Od nového školního roku posílí obory se zdravotnickým a sociálním zaměřením. „Tím, jak se napříč regionem rozšiřují sociální služby, přijde nám vhodné nabídnout je i ke studiu. Vysočina dlouhodobě podporuje rozvoj domácí hospicové péče. Absolventi učebních oborů ošetřovatel nebo sociální činnost by mohli saturovat poptávku po těchto pozicích. Zároveň ze statistik víme, že tito absolventi obvykle zůstávají těmto profesím věrni. Mají i dobré uplatnění na trhu práce,“ vysvětlil Jan Břížďala. Nově by tak tříletý učební obor ošetřovatel měl vzniknout v Třešti na Střední odborné škole a Středním odborném učilišti. Ten stejný obor by měla otevřít také Střední průmyslová škola a Střední odborné učiliště v Pelhřimově. „To je škola, kde jsme nyní nově otevřeli maturitní obor praktická sestra. Vzhledem k tomu, že se nám podařilo zajistit kvalitní výuku a máme i velmi dobré zázemí a nastavenou spolupráci v pelhřimovské nemocnici, přišlo nám logické otevřít i učební obor s tímto zaměřením,“ podotkl radní. Ve stejné škole se bude nově otevírat také učební obor reprodukční grafik. „Studenti se naučí pracovat v grafických počítačových programech, ovládat počítač a tiskárny. Absolvent pak může pracovat někde v reklamní agentuře, ale i kdekoli jinde,“ shrnul novinky Břížďala. V loňském roce si mohli studenti devátých tříd základních škol vyzkoušet nový elektronický způsob přihlášek na střední školy s uvedením tří prioritních oborů a škol. Na Vysočině byl největší zájem o gymnázia a také o elektrotechnické a IT obory. Stabilně vysoká je i poptávka po víceletých gymnáziích. Naopak v posledních letech příliš netáhnou strojírenské obory. Z učebních oborů žáci preferují obor automechanik a kadeřník. „Už po výsledcích prvního kola přijímacího řízení bylo jasné, že 97,3 procenta deváťáků bylo přijato na jednu ze tří jimi zapsaných a preferovaných škol. Pouze 122 žáků se nedostalo na školu v prvním kole přijímacího řízení. Po druhém kole pak skončili pouze tři žáci nepřijati. Ti postoupili do třetího kola,“ popsal úspěšnost loňských deváťáků krajský radní pro oblast školství Jan Břížďala. Kraj Vysočina patřil v rámci celé České republiky mezi premianty a úspěšnost přijetí na střední školy zde byla nejvyšší. „O první místo jsme se dělili s Ústeckým krajem,“ dodal radní. Nový systém přijímacího řízení si pochvalovali i rodiče dětí. „Zpočátku jsem měla strach, jak to bude fungovat, ale vše šlo hladce. Pozitivní opravdu bylo, že se u dcery ze třídy dostaly opravdu všechny děti na jednu ze tří škol, které si zapsaly. Odpadlo tak pobíhání po školách a hledání volného místa,“ libovala si Lenka Stejskalová z Jihlavy.",
        "category": "Jihlava",
        "photos": 1,
        "date": "2024-09-30T14:17:00+02:00",
        "comments": 0
    },
    {
        "title": "Portugalsko chystá levnou jízdenku na dráhu po vzoru Německa. Bude za 20 eur",
        "content": "Renesance železniční dopravy v Portugalsku probíhá již delší dobu. Nejde totiž jen o to dostat se na určitá místa rychleji, ale hlavně levněji. Německo a Francie již své levné národní železniční jízdenky mají, nyní se k nim připojuje i Portugalsko. Tamní dráhy oznámily zavedení megalevné národní železniční jízdenky, které mají cestujícím zpřístupnit vlaky za pouhých 20 eur (483 Kč), píše portál International Railway Journal. Novinku oznámil portugalský premiér Luís Montenegro. „Jízdenka bude platit ve všech městských, regionálních, meziregionálních a meziměstských vlacích na všech linkách provozovaných Portugalskými dráhami CP (Comboios de Portugal), uvedl. Jedinou výjimkou budou podle něj prémiové linky vysokorychlostních vlaků Alfa Pendular. Nová jízdenka Green Rail Pass bude cestující stát méně než polovinu ceny dosavadních podobných železničních jízdenek. „Je to investice do lidí, je to investice do životního prostředí, investice do budoucnosti,“ dodal Montenegro. Ne všichni jsou však z tohoto návrhu nadšeni. Mezi lidmi v železničním průmyslu i odborníky panují obavy, že tento systém zatíží daňové poplatníky a ohrozí například budoucnost zmíněných vysokorychlostních vlaků. Případné datum spuštění a informace o tom, kdo bude mít na průkaz nárok, zatím nejsou známy. Francie již podobnou železniční jízdenku má. Lístek za 49 eur (1 184 Kč) na měsíc zahrnuje neomezený počet jízd v regionálních a meziměstských vlacích. Kritika ze strany regionálních orgánů však způsobila, že dráhy musely původní velkorysou nabídku pozměnit. Na levnou měsíční jízdenku mají nyní nárok pouze cestující ve věku do 27 let, kteří mají trvalý pobyt ve Francii. Jízdenka také neplatí ve vysokorychlostních vlacích TGV a nevztahuje se na region nejlidnatějšího regionu Francie, který zahrnuje Paříž. Podobný projekt funguje již v Německu. Deutschlandticket od počátku května loňského roku zavedly na regionální a městskou dopravu za 49 eur (1 150 korun na měsíc) tamní dráhy. Mnozí ho označují za největší reformu veřejné dopravy v dějinách země. Německý dopravní svaz VDV odhaduje, že díky lidem, kteří jízdenku využívají, se v období od července do srpna 2023 podařilo ušetřit 1,8 milionu tun emisí uhlíku.",
        "category": "Ekonomika",
        "photos": 9,
        "date": "2024-09-30T14:04:00+02:00",
        "comments": 10
    },
    {
        "title": "Developer Sekyra podpořil sérii přednášek Václava Havla na Harvardu",
        "content": "Přednáška Václav Havel Lecture on Human Rights, Civil Society and Democracy se konala na Harvardově univerzitě v Centru evropských studií Minda de Gunzburg, které bylo založeno v roce 1969 a zaměřuje se na interdisciplinární výzkum sociálních, politických, historických a kulturních rozměrů Evropy. Sérii přednášek iniciovala a podpořila Sekyra Foundation. „Pro mě a Sekyra Foundation je poctou, že jsme dostali příležitost tuto přednášku podpořit. Posláním nadace je podpora liberálních hodnot, lidských práv a morálního univerzalismu. Jsme dlouhodobými partnery nejvýznamnější evropské ceny za lidská práva, Václav Havel Prize for Human Rights, která je udělována Evropským parlamentem. Obzvlášť mě těší, že inaugurační přednášku pronesl můj přítel Michael Ignatieff, jeden z globálně nejrespektovanějších liberálních myslitelů. Liberálové a liberalismus jsou dnes předmětem nevybíravých politických útoků jejich odpůrců, a to nejen na Východě, mezi Prahou a Moskvou, ale i na Západě. Jsem nicméně hluboce přesvědčen, že právě liberální postoje, tolerance, jazyk a politika lidských práv, jakož i důraz na jejich etické kořeny, jsou základem morálního a společenského pokroku,“ uvedl k přednášce Luděk Sekyra, zakladatel Sekyra Foundation. „V době, kdy je demokracie v Evropě i ve Spojených státech ohrožena, bylo namístě uspořádat v harvardském Centru evropských studií (CES) Minda de Gunzburg inaugurační přednášku Václava Havla o lidských právech, občanské společnosti a demokracii. Centrum je střediskem evropských věd na Harvardu a neustále se snaží podporovat intelektuální zvídavost, interdisciplinární výzkum a otevřenou diskusi. Je nám ctí zahájit tento cyklus přednášek ve spolupráci s panem Luďkem Sekyrou a Sekyra Foundation, podpořit tak nezlomnou oddanost Václava Havla svobodě a posloužit jako most mezi odbornými poznatky a praktickou a žitou realitou v oblasti lidských práv,“ konstatoval profesor Daniel Ziblatt, ředitel Centra evropských studií Minda de Gunzburg. Zahajovací přednášku nově ustavené série Václav Havel Lecture přednesl Michael Ignatieff, významný intelektuál, univerzitní profesor, odborník na lidská práva a liberální politik, který byl v minulosti profesorem na Harvardu, prezidentem Central European University, ale i kandidátem na kanadského premiéra. Ve svých knihách se zabývá lidskými právy, ekonomikou, historií či uměním. Cílem přednáškového cyklu Václav Havel Lecture je uctít Havlův odkaz. Přednáška přilákala široké spektrum členů harvardské komunity, kteří se zajímají o Evropu. Patří mezi ně například profesoři jako Mark Elliott, prorektor Harvardu pro mezinárodní záležitosti, Jeremy Weinstein, děkan Harvard Kennedy School nebo John Shattuck, bývalý velvyslanec USA v České republice. Bývalý prezident Václav Havel přednesl v roce 1995 na Harvardově univerzitě projev a následně mu byl udělen čestný doktorát. „Václav Havel se vrací na Harvard po téměř třiceti letech od chvíle, kdy zde v památném projevu oslovil čerstvé absolventy. Jeho přetrvávající věhlas dokazuje trvalou platnost morálního a myšlenkového odkazu této světové osobnosti,“ poznamenal Michael Žantovský, Havlův blízký přítel a dlouhodobý spolupracovník, bývalý diplomat a exředitel Knihovny Václava Havla.",
        "category": "Ekonomika",
        "photos": 4,
        "date": "2024-09-30T14:03:00+02:00",
        "comments": 0
    },
    {
        "title": "Konec Pirátů ve vládě potvrzuje hlasování. Bartoš ho již ale oznámil",
        "content": "Samotné hlasování ale vypadá spíš jako formalita, ostatně Bartoš již minulý týden při jednání vlády premiérovi Fialovi oznámil, že Piráti z vlády odcházejí. Premiér navrhl odvolání Bartoše z vlády kvůli nepovedené digitalizaci stavebního řízení.Piráti reagovali, že je premiér z vlády „vykopl“. „Byl to podraz, SPOLU začalo cestu ke složení vlády s ANO,“ řekl v první reakci Bartoš. Premiér takovou motivaci popřel. „Ivan Bartoš si bohužel nebyl dosud schopen připustit, že digitalizace stavebního řízení je v rozkladu,“ reagoval Fiala. O odchodu z vlády mohou hlasovat všichni členové Pirátů, jichž je podle aktuálních informací 1161. Piráti hlasují o usnesení, že schvalují odstoupení od koaliční smlouvy z důvodu podstatného porušení smluvních podmínek. Navrhl to ostravský Pirát Ondřej Ručka. Diskusi v internetovém fóru, kde dosud i před veřejností probírali všechny své spory, se Piráti rozhodli uzavřít. Končící šéf Pirátů Ivan Bartoš ve videu, které v pátek zveřejnil na sociální síti X, říká, že při digitalizaci stavebního řízení a snaze zlepšit život občanů podcenil, co se stane, když ohrozíte peníze „velkých kluků“ kolem ODS. Po ukončení hlasování obvykle trvá desítky minut, než jsou výsledky k dispozici po odemčení předem určenými členy strany. V úterý podle Bartoše potvrdí poslanecký klub strany a pak dají demisi i další dva ministři za Piráty, zahraničí Jan Lipavský a pro legislativu Michal Šalomoun. Vláda Petra Fialy si i po odchodu Pirátů z vlády udrží většinu ve Sněmovně. ODS, STAN, lidovci a TOP 09 disponují dohromady 104 hlasy. S koalicí navíc ve Sněmovně hlasuje Ivo Vondrák, který se po volbě prezidenta rozešel s hnutím ANO, když podpořil Petra Pavla, a ne Andreje Babiše.",
        "category": "Domácí",
        "photos": 1,
        "date": "2024-09-30T13:55:00+02:00",
        "comments": 98
    },
    {
        "title": "Proč Fenerbahce spoléhá na Mourinha. Poslední kousek? Bizarní protest a žlutá",
        "content": "Na laptopu, který má u střídaček k dispozici, si záznam od svých analytiků nechal zastavit v momentě údajného ofsajdového postavení, kvůli kterému neplatila jedna z branek Fenerbahce na půdě Antalyasporu (2:0). Počítač pak vzal a položil ho přímo před objektiv jedné z kamer, co snímala hru. „Neřekl jsem jediné slovo. Na nikoho jsem netlačil,“ ujišťoval na následné tiskovce s takřka netečným výrazem ve tváři. „V zápase jsem viděl spoustu podivných rozhodnutí, tohle bylo jedno z nich. Že mi dal rozhodčí žlutou kartu, je oukej,“ pokrčil rameny. Jose Mourinho is incredible. Protesting a decision by putting a picture of it in front of camera. What a man. https://t.co/iwbT96plUh Mourinho v Turecku? Jako byste hodili mentosku do lahve od Coca-Coly. Všem muselo být jasné, že tohle spojení zkrátka bude výbušné. A nepřekvapilo by, kdyby šlo ze strany vedení klubu od prvního dne také o lehce o vypočítavý krok. Když letos v dubnu vrcholila turecká fotbalová krize, členové Fenerbahce i kvůli verdiktům rozhodčím, které považují za dlouhodobě tendenční, hlasovali o možném vystoupení z elitní soutěže. Gigantické shromáždění na stadionu Sükrüho Saracoglua tehdy zaujalo i zahraniční média. Světové agentury citovaly klubového prezidenta Aliho Koce, který otevřeně hovořil o tom, jak je modrožlutým barvám na trávníku i ve sportovním zákulisí ubližováno. I proto šéfové Süper Lig společně s Tureckou fotbalovou federací (TFF) přizvali na závěrečná kola zahraniční odborníky VAR, což bylo v neděli večer téma i pro Mourinha. „Je mi úplně jedno, odkud rozhodčí nebo jeho kolega u videa je. Hlavně ať nedělají chyby a rozhodují správně,“ mračil se po jedné z otázek a vrátil se k neuznanému gólu: „Můj analytik přede mě postavil jednoznačný záběr. Já počítač vzal a postavil ho před kameru. Nic víc.“ Jestli Fenerbahce cítí křivdu a hledalo autoritu, která dokáže třeba i mimoděk vytvořit tlak na sudí a možná i lidi nad nimi, těžko mohlo vybrat lépe. Protřelý mazák Mourinho už ve fotbale viděl a zažil úplně všechno. Je zvyklý, že každá jeho grimasa i gesto jsou ostře sledované, kór teď v Istanbulu, který je fotbalem doslova posedlý. A věděl to samozřejmě i zmiňovaný Koc, výrazný boss celého klubu, který při angažování jedenašedesátiletého Portugalce nemusel v první řadě myslet na sportovní úspěch. Mourinho má vrátit značce z rušné čtvrti Kadiköy vážnost na mezinárodní i domácí scéně, kde měly v posledních letech politicky navrch jiné kluby, především Galatasaray. Na titul si navíc v poslední dekádě sáhly také Besiktas, Trabzonspor či poprvé v historii Basaksehir s Bursasporem. Po sedmi kolech nového ročníku je Fenerbahce druhé za Galatasarayem, kterému ve vypjatém derby v předminulém kole podlehlo 1:3. Mourinho pak dostal pokutu za to, že nepřišel na tiskovou konferenci., „Přitom já se za celých čtyřiadvacet let, co působím ve fotbale, žádné tiskovce – a zejména po porážce – nevyhnul. Nebál jsem se jediného novináře ani žádné otázky. A nebojím se ani vás,“ oznámil tureckým žurnalistům, kteří o pár dnů později žádali vysvětlení. Mourinha urazilo, že na tiskovku na stadionu rivala musel čekat přes hodinu a čtvrt. „Když skončil zápas, pogratuloval jsem trenérovi soupeře. Pak jsem šel na bleskový televizní rozhovor a pak jsem čekal a čekal a čekal. Chtěl jsem začít, už jsem byl ve dveřích, ale nepustili mě. Nechápu, proč po takových zápasech nezačíná mluvit hostující trenér,“ divil se. „Slyšel jsem, že jsem svou absencí neprojevil dostatek respektu. Ale jestli to k někomu bylo neuctivé, tak ke mně,“ doplnil. Během tří měsíců v Turecku přitom podobně vystříkl už poněkolikáté. Ať už kvůli poměrům v tureckém fotbale nebo kvůli rozhodčím. Výstup měl i po letním vyřazení z kvalifikace Ligy mistrů s francouzským Lille. „V Lize mistrů bychom finále stejně nehráli. Fajn. Teď jdeme do Evropské ligy a bude to jen kdyby. Kdyby, kdyby, kdyby! Pokud bych řekl, co tím myslím, akorát budu mít problém. Proto zůstávám jen u obyčejného kdyby.“ Že nechápete? „Pokud se chcete dozvědět víc o kdyby, která mám na mysli, pusťte si mé poslední finále s AS Řím proti Seville. Jistě pak všechno pochopíte,“ řekl novinářům. Tehdy, v květnu 2023, Mourinho po prohraném finálovém zápase neudržel nervy a v garáži pozurážel anglické rozhodčího v čele s hlavním Anthonym Taylorem. Dostal čtyřzápasový flastr, kvůli kterému nemohl na lavičku při loňských duelech Evropské ligy se Slavií. Tu potká letos v prosinci v Edenu znovu. Už jako ostře sledovaný kouč Fenerbahce.",
        "category": "Fotbal",
        "photos": 4,
        "date": "2024-09-30T13:42:00+02:00",
        "comments": 0
    },
    {
        "title": "Dodávkou s dětmi. Na rozlučku s létem míříme do italského Livigna",
        "content": "Jemně prší, hory jsou zahalené do cárů mraků. Na polní cestě se vyhýbáme kalužím. V pozdním odpoledni světla rychle ubývá. Junior statečně šlape v nepromokavé bundě a kalhotách, s kšiltovkou naraženou do očí. Cíl máme před očima: nízké šedé budovy pod lesem. U stavení postávají krávy. Jdeme právě včas. Na farmě Alpe Vago se chystá večerní dojení. Jsme jen pár kilometru za Livignem. Horské údolí s italským městečkem leží v nadmořské výšce přesahující 1 800 metrů. Takže na českou Sněžku bychom museli postavit pořádně vysokou věž, abychom se takhle vysoko dostali. Přežití místních horalů byla křehká hra s přírodou, kdy v izolovaném údolí hledali všechny možné dostupné zdroje. A dobytek byl základ, na kterém lidský ostrůvek obklopený vysokými horami stál. Podzimní atmosféra na farmě Alpe Vago Krávy už čekají v chlévě. Farmář dává základní instrukce: sevřít palec a ukazováček, zmáčknout a trochu potáhnout dolu. A Junior jde na věc. V časech, kdy si děti často myslí, že se mléko rodí v tetrapaku v obchodním centru, stiskne teplý cecík a odstříkne bílou tekutinu. „Bravo,“ oceňuje farmář. Zlatý hřeb programu je pak samozřejmě ochutnávka skvělého čerstvě nadojeného mléka. Toto místo je v podstatě letní pastvina. Stádo tady zůstává do začátku září, kdy ho zaženou dolů do údolí, což je mimochodem velká sláva. Součástí prohlídky Alpe Vago je i ochutnávka sýrů a uzenin zdejší produkce, hotová přehlídka lahůdek. Zatímco krávy patří k tradičním obyvatelům údolí kolem řeky Spol, lamy jsou „náplavy“. Malé stádo těchto býložravců původem z jihoamerických And chovají na farmě Tresenda. A půjčují je na „venčení“. Jak taková vycházka s lamami vypadá? Kdo by si myslel, že je to záležitost v doprovodu chovatele, ten je na velkém omylu. Tak jako my. Přijíždíme totiž k areálu Tresendy a před recepcí jsou „zaparkované“ hned dvě lamy, které uždibují trávu. Usměvavá recepční nám dává krátkou instruktáž: „T.J. je větší, ale poslušnější. Když chcete, aby šel, držte vodící lano hned u ohlávky. Když povolíte, lamy to vnímají tak, že se mohou napást. Během vycházky sledujte šipky,“ popisuje. To je všechno. Enjoy! Vycházka s lamami je vhodná i pro menší děti. Pak už držíme dvě lamy na laně a vzdalujeme od farmy. Bílá alpaka je trochu svéhlavá a chce ochutnat snad všechny rostliny kolem pěšinky, potoka, vesmíru a vůbec. Lamy patří do čeledi velbloudovitých a stejně jako jejich vzdáleným příbuzným jim neustále dorůstají řezáky ve spodní čelisti, takže se dokáže napást prakticky všude. Jejich vedení zvládá i náš pětiletý Junior, který si nemůže vybrat, kterou ze dvou lam bych chtěl vést. Střídá je po pěti minutách a oči mu září nadšením. Na konci vycházky se jdeme ještě podívat do stájí. Vedle boxů pro koně mají svůj kout i lamy. Polehávají a spokojeně přežvykují seno. A všechny mají roztomile komický předkus. Být v horách a nevyrazit na túru? To by byl hřích. Livigno se stalo vyhledávanou destinací pro milovníky kol. Horský masiv, který se zvedá západně nad městečkem, je protkán traily a cyklostezkami. Areál obsluhují lanovky. Moderní kabinové Carosello 3000 má horní stanici ve výšce 2 750 metrů nad mořem. Od ní vede červená značka i cyklostezka na Monte delle Rezze (2 858 m). Nejprve široká cesta se postupem doby změní v horskou pěšinu. Na dětský kočárek to opravdu není, ale s dětskou krosnou je snadno zvládnutelná. Vycházka od horní stanice Carosello 3000 po hřebeni a zpět do italského horského střediska. To jsme ještě měli úsměvy na tváři. Na vrcholu je překrásný rozhled na liviňské jezero a okolní alpské hřebeny a také turistická útulna – ideální místo na piknik, aby se dětem horská turistika nezprotivila. Na zpáteční cestě jsou dvě možnosti. Spustit se dolů do údolí opět na palubě kabinové lanovky, nebo vyrazit po červené značce po hřebeni a pak dolů. Tato turistická trasa má číslo 162. Vzdálenost ke kostelu Santa Maria přímo v centru Livigna je to slabých osm kilometrů. Ale to převýšení. Na trase turisté sestoupí o 987 výškových metrů. Zvolili jsme sestup po vlastních. Udržet děti v dobrém rozmaru pomáhala naučná stezka zaměřená na horskou zvířenu propojená s aplikací v mobilním telefonu. Každé zvíře má svoji sochu, aplikace umí přehrát jeho zvuk a nabízí i kvíz. Vše se jednoduše stáhne do mobilního telefonu pomocí QR kódu. Funguje to skvěle. Místo obvyklé otázky „Kdy už tam budeme?“ děti vyhlížejí další zastávku stezky. Nakonec jsme dokodrcali až dolů. Dospělé členy výpravy ještě dva dny bolely lýtkové svaly. Výhled na vrcholové partie nad italským horským střediskem Na černobílé fotografii vypadají Enrico Silvestri (1874–1947) a Domenica Bormolini (1880–1959) jako vážní lidé. Vzali se v roce 1908. On byl obchodník s dobytkem, ona se starala o chod velkého domu. Neměli děti. Jejich domov se dochoval téměř ve stavu, v jakém jej Enrico a Domenica užívali. Není divu, že dnes „u nich doma“ sídlí muzeum, které ukazuje, jak lidé v minulosti žili a hospodařili v odlehlém horském údolí. Mohlo by se hodit: Prohlídka začíná v suterénu, který ve starých liviňských domech sloužil jako hospodářské zázemí. Přes patra zaměřená na každodenní život, který se často odehrával v jednom pokoji, končí něčím, nad čím by Enrico a Domenica patrně v údivu kroutili hlavou: příchodem moderního turismu. Ten ekonomiku údolí posunul úplně někam jinam. První dva lyžařské vleky byly zprovozněny roku 1959, tedy v roce, kdy Domenica zemřela. O šest let později, v roce 1965, byl dán do provozu tunel Munt la Schera, který spojil Livigno se Švýcarskem a otevřel dveře turistům z celé Evropy. Tady je důležité zmínit, že ač je kdysi zapomenuté alpské údolí vyhledávaným cílem lyžařů, cyklistů, turistů, milovníků adrenalinu i vrcholových sportovců, kteří se zde dostávají do formy, udrželo vizuálně starosvětskou tvář. I nové budovy kombinují dřevo a kámen na fasádách a nejsou vyhnané zbytečně do výšky. Mimochodem, špičkoví sportovci to tady mají rádi. Před pařížskou olympiádou v Livignu trénovali Josef Dostál i Martin Fuksa a oba pak brali zlato. Když panuje opravdu škaredé počasí, cachtání v teplé vodě zachrání den. Aquapark Aquagranda se nachází na samém okraji městečka na dohled od jezera. Své si tady najdou jak rodiče (saunový svět), i malé děti, protože bazény tady postavili už od hloubky 20 centimetrů. Největší atrakci představuje obří káď vysoko na kovové konstrukci, která se neustále plní vodou a jednou za čas s hromovým šplýchnutím vylije. Sází tady na opravdu teplou vodu, při naší návštěvě 34 stupňů. Samozřejmostí je velké parkoviště před akvaparkem, kde je první hodina zdarma a pak se platí jedno euro za každých šedesát minut a to v automatu před vchodem do aquaparku. V Livignu je pozoruhodná koncentrace benzinových pump a prodejen s parfémy. Kvůli tomu druhému si tam člověk připadá tak trochu jako na letišti. Litr nafty jsme tankovali v přepočtu za 30 korun. Kdo zná ceny na italských pumpách si uvědomí, že tady něco nehraje. Livigno má zvláštní daňový a celní status, který má kořeny v historii a v současnosti je velmi výhodný pro turisty. Přehradní jezero Neplatí se zde DPH (daň z přidané hodnoty), spotřební daně a do určité míry ani clo. Důvod? Chudobné odlehlé údolí vedlo místní horaly k pašeráctví. A všichni rozumní vládci si spočítali, že hlídat hranice v horách s nevyplatí. Takže osvobození od cel v dnešním významu zavedl roku 1805 císař Napoleon Bonaparte a v jeho stopách pokračovali Habsburkové, Italové a následně i Evropské hospodářské společenství, tedy předchůdce dnešní EU. S „garsonkou na kolech“ cestujeme už od roku 2010, kdy jsme vyrazili na expedici do východního Turecka malou dodávkou Mitsubishi L300. Když se nám narodil první potomek, nechtěli jsme nezávislé cestování na čtyřech kolech opustit, naopak jsme začali plánovat několikaměsíční cestu po Evropě. Tu jsme absolvovali v roce 2021 vozem Weinsberg CaraBus 630 ME, kterým cestujeme dodnes. Jedná se obytnou vestavbou do dodávky Fiat Ducato. Motor má výkon 160 koní, uvnitř mohou cestovat čtyři lidé. Proti sériovému provedení jsme přidali na střechu solární panel a k němu měnič napětí se zdvojenou nástavbovou baterií. Po narození Juniorky jsme rozšířili počet míst na spaní na čtyři plnohodnotná lůžka pomocí zvedací střechy se střešním spaním. Vozidlo je servisováno v Karavan Centru Morava.",
        "category": "Cestování",
        "photos": 61,
        "date": "2024-09-30T13:37:00+02:00",
        "comments": 1
    },
    {
        "title": "Likvidace drůbeže zasažené ptačí chřipkou začne na Klatovsku ve středu",
        "content": "Plánovaný termín začátku likvidace dnes sdělil mluvčí Státní veterinární správy (SVS) Petr Vorlíček. „Plánujeme to na středu. Podílejí se na tom kolegové z Brna, musí se objednat plyn a CO2 (oxid uhličitý). Od středy od rána by to mělo probíhat,“ řekl. Klatovské rybářství, jemuž chov patří, uvedlo, že úhyny jsou zatím jen v jedné hale, takže je šance nelikvidovat celý chov. „Legislativa mluví o tom, že když je zasažený celý chov, tak se likviduje celý,“ uvedl Vorlíček. Pokud je v chovu, který je propojený, společný personál, tak je podle něj jen otázkou času, než se nákaza dostane do dalších částí chovu. „Je to vlastně preventivní utracení,“ dodal. V chovu uhynuly zatím stovky kachen v jednom z objektů areálu, kde podnik chová zhruba 27 tisíc kusů různých druhů ptáků, zejména kachen, ale také bažantů, orebic a divokých kachen. „Vyšetření v chovu potvrdilo výskyt vysoce patogenního subtypu viru H5N1. Na místě byla přijata opatření s cílem zamezit šíření nákazy z chovu,“ uvedl v pátek večer Vorlíček. V polovině ledna 2023 musela firma Česká drůbež usmrtit kvůli ptačí chřipce všechny slepice na své farmě v Brodu nad Tichou na Tachovsku. Jednalo se o 750 tisíc nosnic ve třech halách, což představovalo 15 procent všech českých slepic.",
        "category": "Plzeň",
        "photos": 17,
        "date": "2024-09-30T13:34:00+02:00",
        "comments": 0
    },
    {
        "title": "Komise vytkla Berkovi dlouhé nastavení na Spartě. Vyloučení byla v pořádku",
        "content": "V uplynulém kole dostalo červenou kartu hned devět hráčů. Komise podle manuálu veřejně hodnotí čtyři situace vybrané médii a novináři mezi ně zařadili tři vyloučení. V závěru zápasu mezi Plzní a Mladou Boleslaví domácí Červ v souboji po odehrání míče přišlápl Dominika Kostku. Sudí Lukáš Nehasil nejprve žádný karetní trest neudělil, ale po zásahu videorozhodčího Pavla Orla a přezkoumání situace záložníka Viktoria v 85. minutě vyloučil. „Šlo o surovou hru. Hráč domácího družstva po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví,“ uvedla komise k momentu v závěru utkání, v němž Plzeň s Boleslaví remizovala 1:1. FC Viktoria Plzeň – FK Mladá Boleslav: v 83. min. utkání rozhodčí na základě intervence VAR správně vyloučil hráče domácího družstva č. 6 za surovou hru. Po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví. https://t.co/qLHMP8PTsJ Za podobný zákrok byl v sobotním utkání s Karvinou vyloučen i Hofmann. Kapitán Slovácka ve 20. minutě rovněž nejprve odehrál míč a pak prošlápl nohu Filipa Vechety. „Rozhodčí na základě intervence VAR (videorozhodčího) správně vyloučil hráče domácích za surovou hru. Po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví,“ uvedla komise. Těsně před přestávkou sudí Jan Petřík po druhé žluté kartě vyloučil i hostujícího kapitána Jaroslava Svozila, k tomuto momentu se komise veřejně nevyjádřila. Celek z Uherského Hradiště doma zvítězil 2:1. V zápase Pardubic s Teplicemi dostali červenou kartu tři hráči - dva domácí a jeden hostující. Sudí Dalibor Černý navíc v závěru vyloučil i domácího trenéra Jiřího Saňáka. Novináři vybrali červenou kartu z nastavení první půle pro Solila, jenž šlápl na holeň ležícího Roberta Jukla. „Rozhodčí na základě intervence VAR správně vyloučil hráče domácího družstva za hrubé nesportovní chování. Mimo souboj o míč úmyslně šlápl podrážkou na soupeřovu holeň,“ uvedla komise k zápasu, který brankou z penalty v závěru vyhrály Teplice 1:0. FK Pardubice – FK Teplice: ve 42. min. utkání rozhodčí na základě intervence VAR správně vyloučil hráče domácího družstva č. 24 za hrubé nesportovní chování. Mimo souboj o míč úmyslně šlápl podrážkou na soupeřovu holeň. https://t.co/UI3OXxoiE4 V páteční předehrávce mezi Spartou a Olomoucí sudí Berka nastavil o dvě a půl minuty více, než původně po uplynutí základní hrací doby avizoval. Zápas tak skončil až ve 100. minutě. Pražané v závěru hráli přesilovku a snažili se o vyrovnání, což se jim ale nepovedlo a Sigmě nečekaně podlehli 2:3. „V nastavených sedmi minutách došlo mimo běžných přerušeních hry ke dvěma situacím, za které měla být hra nastavena. Střídání dvou hráčů hostujícího družstva - 61 sekund. Zdržování brankáře hostujícího družstva při kopu od branky, při němž byla udělena žlutá karta - 42 sekund,“ uvedla komise. „Dle názoru komise by bylo správné ukončit utkání v čase 98:50 v takzvané neutrální zóně, když se míč dostal k brankáři domácích. Rozhodčí ještě nechal brankáře provést dlouhý nákop a poté již dle instrukcí komise musel nechat útočnou akci dohrát. Rozhodčí jsou instruováni neukončovat utkání v momentech při útočných akcích v blízkosti pokutového území,“ dodala komise.",
        "category": "Chance Liga",
        "photos": 2,
        "date": "2024-09-30T13:27:00+02:00",
        "comments": 14
    },
    {
        "title": "Velkolepý triumf ve stínu tragédie. Pogačarovu euforii kalila smrt cyklistky",
        "content": "Pokud někdy někdo ztělesňoval výraz „nejlepší cyklista na světě“, byl to právě Pogačar na švýcarských silnicích, když si jel pro duhový dres. Netajil se tím, že po něm touží. „Označuje vás za elitního jezdce, už několik let je mým velkým cílem ho získat,“ hlásil před šampionátem. Jeho slova ale evidentně nebraly ostatní týmy dost vážně, protože když sto kilometrů před cílem nastoupil, žádný z dalších favoritů se za ním nezvedl. Chvíli mu pomáhal slovinský kolega Jan Tratnik, nějakou dobu se s ním držel Pavel Sivakov ve francouzském dresu, posledních padesát kilometrů pak už absolvoval úplně sám. Že by mu ale po vyčerpávajících šesti hodinách v sedle docházely síly nebo dovolil soupeřům přiblížit se? Ne a zase ne. „Je těžké popsat, jak silný Tadej je,“ přiznal bronzový Mathieu van der Poel. „Když jsem ho viděl útočit, myslel jsem, že to je jen atak z paniky, protože nemá dost silný tým, ale dokázal to dotáhnout až ke zlatu.“ Sám Pogačar pak svůj únik okomentoval: „Nebyl z paniky, ale rozhodně byl hodně hloupý. Měl jsem pocit, že jsem sám sebe střelil do nohy. V posledním kole už jsem viděl rozostřeně, ale nemůžu si stěžovat,“ zářil s duhovým dresem na hrudi a medailí pověšenou na krku. „Je to neskutečný úspěch, při každém rozhovoru se mi hrnou slzy do očí.“ Pogačar se kromě vysněného titulu dočkal i bájné trojkoruny Giro–Tour–mistrovství světa. Teprve jako třetí cyklista v historii a po dlouhých sedmatřiceti letech. I proto van der Poel mluvil o „Pogačarově éře“, ve které se světový peloton nachází. „Vlastně si myslím, že jsme teprve na začátku,“ vyřkl s lehkou nervozitou v hlase. Přestože si na takový kousek možná budeme muset počkat dalších 37 let, Pogačarův triumf nebude bohužel tím hlavním, čím curyšský šampionát vstoupí do historie. Od pátečního večera se všichni v dějišti mistrovství snažili vyrovnat se zprávou o tragické smrti osmnáctileté Švýcarky Muriel Furrerové, která se fatálně zranila přímo během závodu juniorek. Ke stánku švýcarského týmu v centru města nosili lidé celý víkend svíčky, pietní místo vzniklo také u kostela Wasserkirche na druhém břehu řeky Limmat. Od stromu, který fanoušci obložili květinami, je krásný výhled na Münsterbrücke, kde vznikaly jedny z nejmalebnějších fotografií duhových klání. Pro Furrerovou bylo to čtvrteční vůbec první v kariéře. Žádné další už nepřidá. Závod pro veřejnost se v neděli ráno proměnil v pietní jízdu. Švýcarská reprezentace navlékla černé pásky a na startu závodů jí byla vyhrazena první řada. Předstartovní dění, které je jinak plné hektického přesouvání, povelů, hvizdu píšťalek komisařů a hukotu motorů řadících se doprovodných aut, se na okamžik úplně zastavilo. Jezdci, organizátoři i zástupy fanoušků se spojili v němé vzpomínce. Památník juniorské cyklistky Muriel Furrerové, která zemřela během závodu na mistroství světa v Curychu. „Minuta ticha na startu, plačící holky ze švýcarského týmu… Doufala jsem, že tohle nikdy nezažiju,“ přiznala šampionka sobotního závodu Lotte Kopecká a své druhé světové zlato věnovala právě Furrerové. „Je to zdrcující pro celý cyklistický svět,“ řekl po triumfu Pogačar. „Všichni jsme dnes jeli s myšlenkou na Muriel. Takové tragédie se bohužel dějí příliš často. Musíme se starat jeden o druhého, protože cyklistická komunita je malá a děláme nebezpečný sport.“ Snad se i s přispěním nového šampiona stane trochu bezpečnějším.",
        "category": "Cyklistika",
        "photos": 20,
        "date": "2024-09-30T13:23:00+02:00",
        "comments": 3
    },
    {
        "title": "RECENZE: Co je doma, to se počítá aneb Boučková za sto procent",
        "content": "Ten dům je skutečný, má své místo v Praze a představuje v autorčině vyprávění skoro celý svět. Žila tu krátce ona, žila tu dlouho její matka. Tím domem šly dějiny, od první republiky po dnešek. Dějiny brutálně pomlácené dvojicí totalit: nejdřív německým nacismem, později ruským stalinismem, který po osmašedesátém roce zmutoval do takzvané normalizace. Kniha má ale hlavně linku osobní, autorka stopuje, a to s elánem přímo reportážním, osudy konkrétních lidí, kteří s domem, postaveným v roce 1885, souviseli. A nejsou to žádné obyčejné životy, jsou to osudy neobyčejné, výjimečné, intenzivní. Osudy, v nichž se odráží proměnlivá československá historie, její politika, společnost, kultura. Soukromé tady obratem vrůstá do obecného, jedinečné do univerzálního. Tereza Boučková, Odeon, Praha 2024, 208 stran, prodejní cena 299 Kč V tom domě žily velké herečky Zita Kabátová a Alena Vránová. Bydlel tady lékař Berthold Epstein, kterého si v koncentračním táboře Osvětim vybral jako svou pravou ruku zrůdný Josef Mengele. A místem prošli také novinář a politik Hugo Vavrečka – anebo jeho vnuk Václav Havel. Někdo byl s lokalitou svázaný těsně, někdo volněji. Jeden tam žil dlouhé roky, jiný tam docházel příležitostně za svou milou. Někdo si vzpomínku podržel a rád se o ni podělil, v jiných kauzách musela autorka rozjet pátrání málem detektivní. A samozřejmě měla etické dilema: ne každý chtěl své dějiny spojené s tím místem publikovat. „Mám právo vstoupit do jejich životů?“ ptá se sugestivně Boučková v jednom místě knihy. „Mám právo o nich psát?“ Ty kauzy jsou samozřejmě silné, nabité emocemi k prasknutí. A jsou to emoce dvojí: jednak tehdejší, jednak dnešní. Boučková totiž napsala příběh jako zrcadlo. Vnímá s úděsem, jak se historie opakuje, jak se likvidační mašinérie nacismu a stalinismu propisuje do globálních hrůz dneška, počínaje genocidním tažením Ruska na Ukrajině přes útok Hamásu na Izrael až po osamělého střelce z Filozofické fakulty, který loni v Praze zavraždil čtrnáct lidí. „Jaký smysl má vyprávění minulých příběhů, když se kousek od nás děje v přímém přenosu tohle.“ Autorka má sice o zločinu a trestu jasno, cloumá s ní spravedlivý vztek, v čem ale jasno nemá, co nemůže pochopit, je proč – proč se tahle šílenství opakují, proč je člověk tak nepoučitelný. Možná by ta překotná reportáž zasloužila odstup, vychladnutí, analýzu. A možná ne. Autorka šla druhou cestou – a jako třetí linku svého vyprávění zvolila rovinu intimní, svůj vlastní život. K dějinám domu a přítomnosti světa připojila vlastní, jemné a lyrické vzpomínání na hravé a dobrodružné dětství, zrání, první zájmy o divadlo, hudbu, kulturu. Vypjaté emoce tady najednou povolí, opadnou, apelativnost vystřídá tiché usebrání, ohledání základů vlastní existence. Těmi jsou právě vzpomínky, vědomí sounáležitosti, paměť a identita. U autorky tím spíš, že její matku rozložilo ještě zaživa totální zapomnění – Alzheimerova nemoc. S matčinou smrtí pak umírá obrazně i samotný dům. Objekt mění majitele. A příběh se uzavírá větou: „Nic se nemá odkládat.“ Dům v Matoušově ulici je nejsilnější, nejangažovanější a taky nejlepší kniha Terezy Boučkové. Prvotřídní román, kde je všecko. Osobní promítnuté do globálního, lyrika i epika, pravda proti lži, láska proti smrti. Může tahle kniha dostat v hodnocení 110 %?",
        "category": "Kultura",
        "photos": 1,
        "date": "2024-09-30T13:11:00+02:00",
        "comments": 0
    },
    {
        "title": "V čele Všeobecné zdravotní pojišťovny zůstává ředitel Zdeněk Kabátek",
        "content": "Pokračování ředitele Zdeňka Kabátka navrhl podle Zdravotnického deníku předseda správní rady VZP poslanec Tom Philipp (KDU-ČSL). Po srpnovém jednání rady avizoval, že rada v pondělí bude o novém řediteli hlasovat a on Kabátka navrhne. „Počet hlasů, které Zdeněk Kabátek získal, ukazuje na to, že je správní rada s jeho prací spokojená,“ řekl Philipp. Po srpnovém jednání rady avizoval, že rada dnes bude o novém řediteli hlasovat a on Kabátka navrhne. Ocenil zvládnutí přílivu uprchlíků z Ukrajiny, kteří dostali přístup k veřejnému zdravotnímu pojištění a většina se registrovala k VZP, nebo nastartování přípravy nového informačního systému pojišťovny. Deset členů rady je jmenováno vládou, mezi nimi jsou zástupci ministerstva zdravotnictví, poslanci nebo senátoři. Dvacet členů volí Poslanecká sněmovna. Jsou mezi nimi většinou poslanci, včetně opozičních. Současné správní radě končí mandát v únoru 2026. Z 20 členů volených Sněmovnou je osm nominovaných hnutím ANO, čtyři za ODS, po dvou za Piráty, STAN, SPD, KDU-ČSL a jeden za TOP 09. Z deseti vládních nominantů jsou tři spojení s ODS a po jednom se STAN, TOP 09 a Piráty. Kabátek byl poprvé zvolen do čela VZP v roce 2012, znovu pak v roce 2016 a 2020. Tehdejší ministr financí Andrej Babiš (ANO) výběr kritizoval, Kabátka v tiskové zprávě ANO označil za kontroverzní osobu spojenou s „největším kmotrem českého zdravotnictví“, někdejším náměstkem ministra zdravotnictví Markem Šnajdrem. „Pana Kabátka považuji za představitele éry českého zdravotnictví, která je protkaná korupcí a úplatky,“ uvedl. V roce 2020 byl Kabátek ve funkci potvrzen 21 z 26 hlasů, v radě mělo tehdy ANO osm hlasů. V roce 2020 se radní nejprve pokoušeli zvolit ředitele v říjnu, nakonec byli úspěšní v listopadu. Současné správní radě končí mandát v únoru 2026. Z 20 volených Sněmovnou je osm nominovaných hnutím ANO, čtyři ODS, po dvou za Piráty, STAN, SPD, KDU-ČSL a jeden za TOP 09. Z deseti vládních nominantů jsou tři spojení s ODS a po jednom se STAN, TOP 09 a Piráty.",
        "category": "Domácí",
        "photos": 2,
        "date": "2024-09-30T12:06:00+02:00",
        "comments": 4
    },
    {
        "title": "Bond girl Monica Bellucci slaví 60. Exmanželka herce Cassela září i v modelingu",
        "content": "V posledních letech se Monica Anna Maria Bellucci objevila například v bondovce Spectre (2015), a to jako vůbec nejstarší herečka, která si kdy zahrála Bond Girl. Její věk se řešil tak moc, až se skoro zapomnělo, jak skvěle si s postavou tajemné vdovy po nájemném vrahovi poradila. Rodačka z italského města Città di Castello do světa showbyznysu pronikla už v šestnácti letech. S modelingem začala podle svých slov proto, aby si vydělala na studium práv. Bohémský životní styl ji ale zlákal natolik, že z plánů na právnickou kariéru nebylo nic. K dalším slavným filmům, v nichž si Bellucci zahrála, patří například snímky Podezření, Zvrácený, Asterix a Obelix: Mise Kleopatra, Matrix Reloaded, Matrix Revolutions, Umučení Krista (role Máří Magdalény), Sejmi je všechny či Kletba bratří Grimmů. Zatím naposledy zazářila v komedii Tima Burtona Beetlejuice Beetlejuice. V roce 1996 natočila mysteriózní romanci Byt, jejíž hrdinka pořádně zamotá hlavu sukničkáři, který se chystá oženit. Byla z toho nejen nominace na prestižní francouzskou filmovou cenu César, ale i seznámení se známým francouzským hercem Vincentem Casselem, jehož si o tři roky později vzala a sešli se spolu poté v dalších devíti celovečerních a dvou krátkých filmech. S nyní již exmanželem mají dvě dcery, Devu a Leonii, rozešli se před jedenácti lety. Deset let po rozvodu s Vincencem Casselem našla Monica Bellucci novou lásku, loni oficiálně potvrdila vztah se Timem Burtonem, když společně vystoupili na červeném koberci filmového festivalu v Římě. Pár spolupracoval na filmu Beetlejuice 2, kde si Bellucci zahrála manželku ducha. „Miluji Timův svět, kde se příšery stávají laskavými a temnota se proměňuje ve světlo,“ uvedla herečka Monica k tvorbě slavného režiséra. V roce 2016 obdržela Monica Bellucci francouzský rytířský řád Čestné legie. Je členkou Akademie filmového umění a věd, mluví italsky, francouzsky, anglicky, persky a španělsky. Jejími vzory jsou italské herecké legendy Sophia Lorenová a Claudia Cardinalová. VIDEO: Ricchi e Poveri – Come Vorrei (Bellucci ve filmu Malena):",
        "category": "Revue",
        "photos": 65,
        "date": "2024-09-30T13:12:00",
        "comments": 3
    },
    {
        "title": "Wimbledonu schválili kontroverzní expanzi: 39 nových kurtů za šest miliard",
        "content": "Žádosti Wimbledonu o expanzi vyhověla v pátek londýnská radnice, místostarosta pro plánování Jules Pipe uvedl, že výhody pro ekonomiku a místní komunitu výrazně převáží možnou újmu. Travnatý grandslam se tak může rozšířit do Wimbledon Parku, který leží hned naproti přes ulici od stávajícího areálu. Turnajový komplex expanzí na místo bývalého golfového klubu získá trojnásobně větší rozlohu a 39 nových kurtů, přičemž ten největší bude mít kapacitu osm tisíc diváků a zatahovací střechu. The #Wimbledon expansion would add 39 courts, including an 8,000-seat stadium court, and triple the footprint of the tournament. Would allow qualifying to take place on site instead of at Roehampton. Image of the proposed expansion below (everything to the right would be new): https://t.co/fSgnt8z8Xl https://t.co/V9WD1FhtQ1 „Máme velkou radost, byla to dlouhá cesta,“ sdělila pro BBC Sport šéfka All England Clubu Deborah Jevansová. Připomněla tak, že turnaj podal nabídku na odkup nových pozemků už v prosinci 2018. „Když všechno půjde dobře, naší ambicí je dotáhnout projekt mezi léty 2030 a 2033.“ Nové dvorce Wimbledonu umožní mimo jiné přesunout kvalifikaci, která se za aktuálního stavu odehrává v pár mil vzdáleném Roehamptonu, přímo do hlavního centra dění. Podle BBC bude moct kvalifikaci navštívit až deset tisíc lidí denně, hlavní soutěž pak padesát tisíc. Zároveň se počítá s výstavbou vylepšeného zázemí pro hráče. Semifinále Wimbledonu 2024 mezi Barborou Krejčíkovou a Jelenou Rybakinovou. „Myslím, že to je velmi dobrý projekt,“ prohlásil před startem letošního Wimbledonu sedminásobný šampion turnaje Djokovič. „Zlepšil by zážitek pro hráče i fanoušky, kteří by se mohli dívat i na tréninky, což nyní nemohou.“ Organizátoři si slibují zvýšení příjmů, místostarosta Pipe zdůvodnil schválení také přínosem pro celou britskou ekonomiku. Jenže místním obyvatelům a politikům se plány nelíbí. Kritizují je dlouhodobě, už od prvních náznaků. Skupina s názvem Save Wimbledon se obává, že se oblast promění v „obrovský průmyslový a tenisový komplex s nepřijatelnými dopady na životní prostředí“. Protestující proti rozšíření Wimbledonu s transparenty „zeleň, ne hamižnost“: Controversial Wimbledon expansion plans get Greater London Authority green light https://t.co/KqGTU6zCer https://t.co/uZ3XGnKwPu Její petici podepsalo téměř 21 tisíc lidí, další nevoli vyvolávají nárůst dopravy či hlučné a několik let trvající stavební práce. Podle Sky Sports má být v místě rozšíření pokáceno dva tisíce stromů. Organizátoři slibují, že díky projektu vznikne 23 akrů rozlehlý park, do kterého budou mít místní přístup zdarma (kromě týdnů, kdy se turnaj koná). Dále jim chtějí zpřístupnit několik nových kurtů, aby si na nich mohli sami zahrát. Jenže se zdá, že pro obyvatele jde o chabou kompenzaci za trvalý a významný zásah do jinak klidné čtvrti jihozápadního Londýna.",
        "category": "Tenis",
        "photos": 3,
        "date": "2024-09-30T13:09:00+02:00",
        "comments": 1
    },
    {
        "title": "Lázně, cvičení, strava. První studenti se připravují na práci ve wellness",
        "content": "„Otevření nového studijního programu je důkaz, že jsme univerzitou jak pro Plzeňský, tak pro Karlovarský kraj,“ řekl k otevření oboru kinantropologie – wellnes specialista rektor Západočeské univerzity v Plzni Miroslav Lávička. Škola je podle něj připravená dál rozšiřovat v karlovarském regionu nabídku studijních programů. Naráží ovšem na problém s jejich financováním. „Vysoké školství je financované fixním poměrem. Pokud bych tedy chtěl navýšit počty studentů v Karlovarském kraji, musel bych je snížit v Plzeňském, což nedává smysl. Budeme proto potřebovat vyšší kvóty,“ přiblížil problém s financováním nových oborů Lávička. Program kinantropologie univerzita „ušila“ na míru potřeb zaměstnavatelů v regionu. „Byl postavený takříkajíc odspodu. Přímo zaměstnavatelé si určili, jaký typ absolventů potřebují,“ vysvětlil hejtman Karlovarského kraje Petr Kulhánek, který byl u zrodu nového oboru od samého počátku. Právě důraz na praxi je podle děkana pedagogické fakulty Pavla Mentlíka důvodem úzké provázanosti školy se zaměstnavateli. „Zapojení odborníků z praxe je tady zásadní,“ konstatoval. Samotnou výuku pak podle Mentlíka zajistí pedagogové z Plzně. „Jednáme ale i s našimi absolventy, kteří působí v Karlových Varech,“ doplnil děkan. Kinantropologie je věda o pohybu člověka. „Úkolem absolventů oboru proto bude umět pozitivně ovlivnit klienty, stanovit individuálně vhodnou pohybovou aktivitu, ale také například výživovou intervenci,“ naznačila garantka programu Věra Knapová. Absolventi tohoto programu se budou moci uplatnit jako wellness specialisté v lázeňských zařízeních, fitness centrech, sportovních a rekreačních střediscích a dalších zařízeních poskytujících služby v oblasti zdraví a pohybové rekreace. Přihlášku podalo 42 absolventů středních škol. K přijímacímu řízení jich přišlo 32, výuka dnes začne pro 22 z nich. Podle děkana Pavla Mentlíka je zájem o studium vzhledem k faktu, že škola získala akreditaci relativně pozdě, až překvapivý. „V příštím akademickém roce by mohl být i vyšší, protože obor bude pro mnohé studenty první volbou,“ konstatoval děkan. Program funguje v Karlových Varech na základě trojstranné dohody mezi univerzitou, městem a krajem. „Město zainvestovalo stavební úpravy objektu na nábřeží Jana Palacha i vybavení školy,“ uvedla primátorka Andrea Pfeffer Ferklová s tím, že budovu má Západočeská univerzita od města v zápůjčce. Stavební úpravy zatím stály 6,5 milionu korun. „Zdaleka ale nekončí. Ve druhé etapě město investuje 16,5 milionu tak, aby se v příštím roce do objektu mohla nastěhovat i soukromá škola Trivis,“ upřesnil náměstek Miroslav Vaněk. Karlovarský kraj se pak podle hejtmana Kulhánka zavázal financovat samotný provoz školy. „Jakou částku budeme platit, zatím není jasné. Záležet bude mimo jiné na cenách energií. Pokud bychom ale měli vycházet ze zkušeností z Chebu, bude se částka pohybovat mezi 1,5 až dvěma miliony korun za akademický rok,“ dodal hejtman Kulhánek.",
        "category": "Karlovy Vary",
        "photos": 8,
        "date": "2024-09-30T13:10:08",
        "comments": 1
    },
    {
        "title": "Mistr světa z roku 2018 Griezmann se rozloučil s francouzskou reprezentací",
        "content": "V reprezentačním dresu odehrál Griezmann 137 zápasů a dal 44 branek. K triumfu na mistrovství světa v Rusku pomohl čtyřmi góly a dvěma asistencemi. Více branek na turnaji dal jen Angličan Harry Kane, který skóroval šestkrát. V létě na mistrovství Evropy v Německu se Griezmannovi nedařilo a s Francií vypadl v semifinále po porážce 1:2 s pozdějšími šampiony Španěly. Na začátku září nastoupil ještě dvakrát v Lize národů, kterou s týmem v roce 2021 vyhrál. Další starty už nepřidá. „Uzavírám tuhle krásnou životní kapitolu. Díky za všechny ty zážitky s trikolórou,“ uvedl Griezmann. „Po neuvěřitelných deseti letech plných výzev, úspěchů a nezapomenutelných okamžiků přišel čas, abych otočil list a uvolnil místo nové generaci. Nosit tento dres byla čest a výsada,“ napsal. Poděkoval i kouči Didieru Deschampsovi, i když těžce nesl, že loni po odchodu brankáře Huga Llorise z reprezentace svěřil kapitánskou pásku Kylianu Mbappému. „Od jeho debutu v reprezentaci před deseti lety byl náš vztah založený na upřímnosti a důvěře,“ uvedl Deschamps. „Často se psalo, že je můj oblíbenec a je pravda, že k sobě máme blízko a tak to bude i nadále. Z celého srdce ti děkuji za všechno, Grizou,“ přidal trenér, který Griezmanna také označil za jednoho z nejlepších francouzských hráčů historie. Více zápasů za Francii než Griezmann odehráli jen Lloris (145) a obránce Lilian Thuram (142). V počtu gólů jsou před nejlepším střelcem Eura 2016 pouze Olivier Giroud (57), Thierry Henry (51) a Kylian Mbappé (45). V Atléticu má bývalý hráč San Sebastianu a Barcelony smlouvu do roku 2026.",
        "category": "Reprezentace",
        "photos": 7,
        "date": "2024-09-30T11:37:00+02:00",
        "comments": 0
    },
    {
        "title": "Řidič se ve zúžení na D46 nevěnoval řízení a způsobil nehodu, čtyři lidé se zranili",
        "content": "Nehoda se stala v pondělí krátce po šesté hodině v místě, kde se kvůli stavebním pracím obousměrně jezdí jedním pásem. Dálnice proto stála v obou směrech. Viníkem nehody byl podle policie dvaadvacetiletý řidič zelené octavie. „Ten se zřejmě dostatečně nevěnoval řízení. Najel mimo vozovku a následně na svodidla. Těmi byl vůz vymrštěn do protisměru, kde se srazil s projíždějícím renaultem,“ popsal policejní mluvčí Bohumil Malášek. Řidič octavie a jeho dva spolujezdci utrpěli lehké zranění, šofér renaultu byl zraněn středně těžce a záchranáři jej letecky transportovali do brněnské fakultní nemocnice. Policisté dopravu odkláněli po objízdných trasách, tvořily se dlouhé kolony. Směrem z Brna se jelo dál po D1 a sjíždělo se na Ivanovice na Hané, ze směru od Olomouce se jelo přes Vyškov. Dálnice byla znovu zprůjezdněna před půl jedenáctou dopoledne. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Brno",
        "photos": 1,
        "date": "2024-09-30T07:57:00+02:00",
        "comments": 5
    },
    {
        "title": "Znalci se neshodnou, zda tramvaják mohl oběť při nehodě vidět. Rozhodne pokus",
        "content": "Nehoda se stala loni 14. září odpoledne na zastávce u výstaviště Flora směrem z centra. Šestaosmdesátiletá žena vystupovala na poslední chvíli z předních dveří druhého vozu, spadla však mezi vozy a souprava se záhy rozjela. Během pondělního dalšího soudního jednání v kauze vypovídal mimo jiné už druhý soudní znalec. Zatímco jeho kolega z oboru silniční městské dopravy před časem uvedl, že z kabiny řidiče nebylo možné padající cestující zahlédnout, druhý odborník má jiný názor. „Podklady máme stejné, dle mého ale videozáznam dokazuje, že žena byla viditelná. Rozdíl je v hledisku vyhodnocení věci,“ uvedl znalec Ladislav Mandák. Při rozfázování videozáznamu je podle něj patrné, že řidič David Romsy měl přinejmenším sekundu a půl, kdy mohl ve zpětné zrcátku na pravé straně zaznamenat neobvyklý pohyb. „Je to dynamický děj, mohlo by se zdát, že je to málo. Ale zavírání dveří je nejkritičtější moment, proto jsou tam výstrahy. Fyzické zavírání dveří má řidič sledovat, dívat se doleva i dopředu je do rozjetí bezvýznamné. Nic není nutnější na sledování prostoru než zpětné zrcátko,“ uvedl znalec. Řidič tramvaje obžalovaný z usmrcení z nedbalosti, za což mu v krajním případě hrozí až šest let vězení, vinu odmítá. Už dříve prohlásil, že ženu neviděl. „Nevím, jak si to vysvětlit. Pořád jsem pozoroval zrcátko, až do zavření dveří. Jsou to zlomky vteřiny. Nezaznamenal jsem, že by se něco mihlo,“ řekl. Proto také dojel až na další zastávku. Dopravní podnik města Olomouce se ihned po nehodě za svého zaměstnance postavil. „Tragická nehoda nás velmi mrzí, ale nezjistili jsme žádné pochybení řidiče vůči nastaveným bezpečnostním pravidlům a postupům. Proto má v probíhajícím řízení naši plnou podporu,“ sdělila tehdy mluvčí Anna Sýkorová. Ačkoli u předchozích líčení řidič tramvaje vypověděl, že podle videozáznamu by si cestující všiml, nyní vzal svůj výrok zpět. Kamera je na sloupu veřejného osvětlení u chodníku ve výšce nad trolejemi. „Neuvědomil jsem si, že je to z úplně jiného pohledu, než mám já jako řidič. Chtěl bych svá vyjádření vzít zpátky. Byl jsem nervózní, jsem poprvé u soudu. Ze svého pohledu jsem paní vidět nemohl,“ uvedl Romsy. Soud také v pondělí kamerový záznam nehody přehrál. „Ze záznamu je patrné, že v čase, kdy poškozená již padá, je pravá ruka v sevření dveří, což mohlo způsobit pád poškozené s rotací před druhé vozidlo tramvajové soupravy,“ shrnul soudce Petr Bednář. Na nehodu mělo patrně vliv i to, že jde o starší typ tramvaje Tatra T3R.P. „Řidič z kabiny nevidí na žádné dveře, vidí obrys vozidla. Je to dané jeho konstrukcí. Tento typ by se musel osadit kamerovým systémem stejně jako to mají novější vozy,“ připomenul mistr údržby tramvají Ivo Musil, jenž dnes u soudu rovněž vypovídal. Drážní inspekce podle něj ale žádné úpravy nedoporučila ani nenařídila. Musil dále uvedl, že souprava po nehodě odjela do vozovny, kde byla zapečetěna a následně ji prohlížela Drážní inspekce. Nebyla nalezena žádná závada, oba vozy navíc zaměstnanci dopravního podniku každý den kontrolovali, měly za sebou i pravidelné větší prověrky. Systém zavírání dveří „té trojek“ je po modernizaci upraven tak, že pokud by dveře sevřely překážku větší než čtyři centimetry, tramvaj by se nerozjela. Pokusy nicméně ukázaly, že systém reaguje na předměty až do šířky 1,6 centimetru. Pod tuto hranici už se dveře hlásí jako zavřené. Více jasno má v případu udělat vyšetřovací pokud nařízený na příští pondělí, uskuteční se ve vozovně dopravního podniku. Závěrečné řeči by měly následovat 12. listopadu.",
        "category": "Olomouc",
        "photos": 2,
        "date": "2024-09-30T12:50:00+02:00",
        "comments": 26
    },
    {
        "title": "Plážová volejbalistka Štochlová získala stříbro na Queen of the Court v Miami",
        "content": "Štochlová po boku brazilské mistryně světa z roku 2015 vylepšila loňský bronz, který na Floridě vybojovala se svou tradiční spoluhráčkou Barborou Hermannovou. Ta po mistrovství republiky na začátku září ukončila náročnou sezonu, zatímco Štochlová si ji ještě o měsíc prodloužila. Ve finančně lukrativní sérii, která se nezapočítává do světového žebříčku, se na kurtu v každém setu střídá pět párů a ten s nejmenším počtem bodů na konci vypadne. V únoru na Tenerife slavila historický český triumf Kylie Neuschaeferová po boku Němky Cinji Tillmannové.",
        "category": "Ostatní",
        "photos": 0,
        "date": "2024-09-30T12:33:00+02:00",
        "comments": 0
    },
    {
        "title": "Zemřeli další dva lidé s černým kašlem. Nakažených je letos přes 32 tisíc",
        "content": "„K 29. září evidujeme 32 090 případů onemocnění černým kašlem vyvolaných bakterií Bordetella pertussis a 415 případů způsobených jinými druhy bordetel. Jedenáct nakažených zemřelo. Do poloviny srpna devět lidí, z toho šest seniorů. Na konci srpna a začátkem áří další dva senioři ve věku přes 90 let,“ říká epidemioložka Státního zdravotního ústavu Kateřina Fabiánová. Podotkla, že většina zemřelých měla i další nemoci a infekce zhoršila jejich zdravotní stav. V září přibylo 2 691 případů infekce. Podle epidemioložky přibývalo průměrně 673 lidí s potvrzenou nákazou černým kašlem týdně, což je méně než v předešlých měsících. „Ale protože v populaci stále koluje bakterie Bordetella pertussis, což je původce vysoce infekčního onemocnění, lze i v následujících měsících očekávat další nárůst případů,“ dodává Fabiánová. Nakažených je ve skutečnosti více než hlášení o potvrzeném onemocnění. Ale kdo má bezpříznakový nebo mírný průběh, k lékaři nejde. Nejsilněji se infekce šíří ve věkové skupině středoškoláků od 15 do 19 let. Nejvíce případů registrují kraje Moravskoslezský, Středočeský, Ústecký a Praha, kde onemocnělo okolo tří tisíc a více lidí. Nejméně nakažených naopak hlásí kraje Olomoucký a Karlovarský. Nejvyšší nemocnost v přepočtu na počet obyvatel je však v krajích Zlínském, Jihočeském a Ústeckém. Odborníci doporučují chránit se před infekcí, která nejvíce ohrožuje malé děti, vakcínou. „Chtěla bych vyzvat rodiče, aby využili bezplatného očkování i přeočkování dětí podle očkovacího kalendáře. Přeočkování doporučuji také dospělým, především těhotným ženám i dalším lidem, kteří jsou v úzkém kontaktu s neočkovanými kojenci a mohli by je nákazou ohrozit,“ říká hlavní hygienička a ředitelka Státního zdravotního ústavu Barbora Macková. „Vakcíny jsou k dispozici v dostatečném množství,“ ujišťuje. S epidemií černého kašle se potýkají i další evropské státy. Ve Francii odhadují, že letos onemocní přes 134 tisíce lidí. Už teď evidují v souvislosti s infekcí 35 úmrtí, z toho 20 dětí ve věku do jednoho roku. V Nizozemí dosud onemocnělo přes 16 tisíc lidí, z nichž osm zemřelo.",
        "category": "Domácí",
        "photos": 1,
        "date": "2024-09-30T12:25:00+02:00",
        "comments": 52
    },
    {
        "title": "Cyklistům se rozšiřují možnosti, ze Zlína se bezpečně dostanou do Fryštáku",
        "content": "„Dokončují se poslední práce a chystá se předání stavby,“ uvedl lukovský starosta Michal Teplý. Novou trasu však už lidé nějakou dobu využívají. Asfaltová cyklostezka, která je zhruba tři kilometry dlouhá, vede podél hlavní silnice mezi Lukovem a Fryštákem. Dříve museli cyklisté využívat právě tuto cestu. „Je poměrně frekventovaná a nebylo to bezpečné. Novou cyklostezku mohou využít rodiny s dětmi nebo třeba lidé, co u nás pracují v průmyslové zóně,“ přiblížil starosta. Cyklostezka vyšla na necelých třicet milionů korun a poslouží také chodcům. Nová spojnice však není zcela kompletní. V krátkém úseku před Fryštákem se nepodařilo vykoupit pozemky a lidé tak musejí jet malou část po silnici. Důležitou zprávou je, že jde o přímé propojení Zlína a Fryštáku, které dosud chybělo. Propojení mezi krajským městem a Lukovem už totiž existuje. Zlín je také napojen například na Otrokovice a populární cyklostezku podél řeky Moravy a Baťova kanálu. „Dává to nové možnosti k cykloturistice, kdy lidé mohou přijet i z větší dálky, na Lukově se zastavit a například navštívit místní hrad,“ podotkl starosta. Podle Jany Vybíralové z iniciativy Cyklo Zlín se o nový úsek lidé zajímají, protože podstatně rozšiřuje možnosti k výletům. „Do Fryštáku se dalo na kole dostat po cestě okolo zoo už dřív, ale nebylo to ideální,“ zmínila. „Z Fryštáku nyní mohou lidé plánovat výlety například směrem na Lukoveček a přes Hadovnu na Rusavu a do Hostýnských vrchů,“ nastínila Vybíralová. Ještě zajímavější potenciál by celá lokalita mohla mít do budoucna, kdy se uvažuje o propojení Zlína a Fryštáku okolo přehrady v místě stávající silnice. Tím by vznikl celý nový okruh. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Zlín",
        "photos": 2,
        "date": "2024-09-30T12:21:00+02:00",
        "comments": 0
    },
    {
        "title": "Policie hledá svědky zběsilé jízdy ve Zbraslavi, chodec uskočil na poslední chvíli",
        "content": "„Díky zveřejnění případu se nám podařilo ztotožnit a vyslechnout celkem čtyři svědky, nicméně stále hledáme další svědkyni, která celou událost spolu s ostatními lidmi viděla z autobusové zastávky. Chtěli bychom moc poprosit ženu v zeleném tričku, která je zachycena na kamerovém záznamu, aby se nám přihlásila,“ uvedla policejní mluvčí Eva Kropáčová. Kromě této ženy hledá policie i druhého svědka – muže, který před prchajícím řidičem na poslední chvíli uskočil. O něm policii pověděl jeden ze čtyř svědků, které už vyslechla. „Řidič o pár metrů dál při újezdu z místa za křižovatkou málem srazil muže, který přecházel přes přechod pro chodce. Svědek celé události uvedl, že chodec na poslední chvíli uskočil a jen díky jeho rychlé reakci jej řidič nesrazil,“ dodala Kropáčová. K nehodě došlo 28. června krátce po poledni na Zbraslavském náměstí mezi autobusovými zastávkami „C“ a „B“. Řidič Opelu, kterého policie později ztotožnila, narazil do Audi A6 před sebou. V okamžiku, kdy z něj vystoupila spolujezdkyně, srazil i ji. Zraněná paní ještě nastoupila do vozidla a spolu se svým mužem začali řidiče, který od nehody ujížděl, pronásledovat. Po nějaké době se ovšem ztratil v hustém provozu. Žena při nárazu utrpěla zranění nohou, která si vyžádala lékařské ošetření v nemocnici. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 2,
        "date": "2024-09-30T12:20:00",
        "comments": 2
    },
    {
        "title": "Starostové míří do koalice se SPOLU, lídr ANO se opřel do hejtmana Půty",
        "content": "„Na prvním jednání našeho zastupitelského klubu Starostů pro Liberecký kraj po krajských volbách jsme se jednomyslně shodli na tom, že novou krajskou koalici chceme vytvořit se SPOLU,“ uvedl v neděli večer na síti X Půta. A v pondělí dopoledne se na setkání s novináři rozpovídal. „Výsledek voleb je takový, že můžeme udělat koalici se SPOLU, protože s ODS jsme v koalici posledních osm let, plníme společné programové prohlášení a rádi bychom v jeho plnění pokračovali,“ vysvětlil své důvody hejtman. Na prvním jednání našeho zastupitelského klubu SLK po krajských volbách jsme se jednomyslně shodli na tom, že novou krajskou koalici chceme vytvořit se SPOLU. „Už minulý týden jsme informovali o tom, že probíhají jednání o programu v programových skupinách. Předpokládám, že ve středu se budeme nad tím schopni se zástupci koalice SPOLU sejít a probrat konkrétní nabídku. Byl bych rád, kdybychom byli schopni ve středu oznámit to, že jsme připraveni uzavřít koalici,“ uvedl. Informaci potvrdil i lídr SPOLU v Libereckém kraji Edvard Kožušník. „Pokračujeme v tom, na čem jsme se dohodli minulý týden, tedy na programových týmech, z nichž některé už mají hotovo. Já dnes k ekonomice a vedení celého kraje budu sedět s Martinem Půtou,“ sdělil v pondělí Kožušník. O jakou konkrétní funkci se bude na kraji ucházet, však neprozradil. Z líhnoucí se koalice nemá radost lídr druhého ANO a zároveň poslanec David Pražák. „Součástí koalice nebudeme, což jsme se dozvěděli dnes večer ze sociálních sítí hejtmana Martina Půty,“ napsal v neděli večer na Facebook Pražák. „Pan hejtman potřeboval alibi, které mu dnes poskytli spolustraníci. Zástupce ODS tu špetku slušnosti ještě měl a zavolal,“ pokračoval lídr ANO a ještě více se opřel do stávajícího hejtmana: „Starostové pro Liberecký kraj totiž nepotřebují, aby se jim opozice nabourávala do rozjetých byznysů. A těch rozjetých věcí, kvůli kterým jsme se s nimi do koalice nehrnuli ani my, je vícero. Třeba soud s panem hejtmanem a další nezodpovězené otázky spojené s tím, proč musel na jaře odevzdat policii notebook a mobil.“ Pražák nicméně zmínil, že rozhodnutí Starostů respektuje. „Máme od vás, voličů, silný mandát a já věřím, že se brzo ukáže, kdo tu chce opravdu pracovat pro lidi,“ dodal. Výsledkem voleb ale ještě může zamávat odvolání se kandidátky Stačilo!, která jen o osm hlasů přišla o potenciální dva mandáty v zastupitelstvu. „Návrh ke krajskému soudu budeme dávat tento týden. Do teď jsme dávali dohromady návrhy ze strany voličů, které nám chodily na základě naší výzvy. Ty jsou nyní připraveny jako důkazní materiál pro krajský soud,“ nechal se slyšet mluvčí Stačilo! Roman Roun.",
        "category": "Liberec",
        "photos": 11,
        "date": "2024-09-30T12:11:00+02:00",
        "comments": 6
    },
    {
        "title": "Švédské gangy už řádí i u sousedů. Naše reputace klesá, vědí ve Stockholmu",
        "content": "Klid norského města Moss loni v zimě narušily výstřely. Švédští gangsteři tam dohnali a postřelili svého rivala. Krvácel na sněhu jen pár metrů od dětí, které trénovaly házenou, nakonec se ho po transportu vrtulníkem do nemocnice podařilo zachránit. Švédská policie zadržela tři muže, které vydala do Norska, kde na ně byla uvalena vazba. Na pocitu bezpečí norských obyvatel už však střelba napáchala své škody. „Máme tu zločince, nejsme andělé,“ řekl nejmenovaný šestnáctiletý student z města listu Politico. „Ale takový druh násilí je něco, co tu opravdu nemáme. A nechceme,“ dodal. Střelba v Mossu následovala po ničivé explozi v obytné čtvrti v Drøbaku, městu ležícím na jih od Osla. Policie zadržela tři švédské občany, které podezírá z napojení na gangy, a obvinila je z pokusu o vraždu. Norsko se dívá na švédské potíže s kriminálními živly se stále větším znepokojením. Bývalá norská ministryně spravedlnosti Sylvi Listhaugová vyzvala k ostražitosti před „švédskými poměry“. Norská policie už varovala, že v zemi působí švédské gangy, a to ve všech dvanácti policejních okrscích. Zvláště silná je jejich přítomnost na východě. „Nejvíce nás znepokojuje brutalita násilností a potenciální nábor zranitelných mladých osob,“ řekl vedoucí vyšetřovacího týmu východního policejního okrsku Thomas Staerk. Podle něj je hnací silou za násilnostmi nelegální obchod s drogami. Aby šíření kriminální aktivity švédských gangů zamezila, navrhla norská policie společné hlídky se švédskou policií v oblastech podél hranice. Problémy hlásí i další soused. Dánsko už zpřísnilo kontroly na svých hranicích se Švédskem s cílem pohyb kriminálních živlů omezit. Podobně jako Nory i Dány silně zneklidňuje skutečnost, že zločineckým skupinám se daří lákat do svých sítí mladé lidi. Na začátku září dánská policie obvinila dva švédské mladíky z pokusu o vraždu s tím, že byli najati spolupracujícími švédskými a dánskými gangy. Vyšetřovatelé v současnosti pracují na dalších, přibližně 25 podobných případech. „Gangy verbují dětské vojáky, aby se navzájem napadaly. Co se to děje na druhé straně Öresundu?“ řekl s odkazem na průliv oddělující Dánsko a Švédsko dánský ministr spravedlnosti Peter Hummelgaard. Hummelgaard v srpnu pozval svého švédského protějška Gunnara Strömmera na mimořádné jednání o celé záležitosti. Strömmer uznal oprávněnost obav sousedů z kriminální aktivity švédských gangů a uvedl, že Švédsko musí udělat více pro zastavení tohoto problému, a to přímo u zdroje. Švédové přiznávají, že výzvy sousedních států jsou pro ně ponižující, a obávají se dalšího poklesu reputace země, pokud se situace nezlepší. „Pro Švédsko je to trapné a vypadá to hrozně,“ řekl politický komentátor švédského celostátního rozhlasu SR Fredrik Furtenbach. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Zahraničí",
        "photos": 18,
        "date": "2024-09-30T12:11:00+02:00",
        "comments": 290
    },
    {
        "title": "Rozhlasovou agitaci za Červíčka prověří úřad dohlížející na hospodaření stran",
        "content": "Čtvrtečním incidentem, na který upozornil Deník.cz, se od pátku zabývala policie. „Incident související s předvolební kampaní na Náchodsku jsme postoupili příslušnému úřadu pro možné spáchání přestupku proti zákonu o volbách,“ uvedla v pondělí mluvčí krajské policie Karolína Macháčková. Úřad pro dohled nad hospodařením politických stran a politických hnutí je ústřední správní úřad. Mimo jiné projednává přestupky a ukládá správní tresty. Volební zákon v paragrafu 16 ve čtvrtém odstavci uvádí, že k volební kampani nelze využívat komunikační média kraje nebo obce nebo právnické osoby, která je ovládaná krajem nebo obcí. Příspěvek do obecního rozhlasu inicioval starosta Police nad Metují Jiří Škop, Červíčkův spolustraník z ODS. „Když jsme s kolegyní řešili hlášení do místního rozhlasu, požádal jsem ji, aby tam zazněla žádost, aby lidé přišli Martina Červíčka podpořit k volbám. Neuvědomil jsem si, co to možná způsobí. Nemám pocit, že by došlo k porušení zákona,“ řekl starosta pro iDNES.cz. Škop je také bývalým krajským zastupitelem. I letos byl na kandidátce Silných lídrů pro kraj (ODS, KDU-ČSL, Východočeši), ale do krajského zastupitelstva se tentokrát nedostal. Znovuzvolený senátor Červíček odmítl, že by o této záležitosti cokoli věděl, zjistil to až z médií. „Já ani nikdo z mého týmu si nic v Polici nad Metují neobjednával. Jestli může někdo dát nějaké vysvětlení, pak pouze v Polici. Nijak to nesouvisí s nějakou objednanou reklamou, to kategoricky vylučuji,“ odmítl Červíček spojitost s rozhlasovou agitací. Červíček v druhém kole senátních voleb obdržel 62,18 procenta hlasů. Jeho soupeř jaroměřský starosta Jan Borůvka (ANO) skončil s 37,81 procenty. Druhého kola voleb se zúčastnilo 22,41 procenta voličů.",
        "category": "Hradec Králové",
        "photos": 9,
        "date": "2024-09-21T17:26:05",
        "comments": 1
    }
]