[
    {
        "title": "Nic jsme neporušili. Le Penová u soudu odmítla zpronevěru unijních peněz",
        "content": "„Mám důvěru v soudní systém. Jsem tu, abych předestřela naše argumenty. Jsem klidná,“ řekla Le Penová novinářům. „Neporušili jsme žádná pravidla,“ dodala v první den soudu, který bude trvat zhruba dva měsíce. Le Penová uvedla, že se bude účastnit soudu tak často, jak jí to jiné povinnosti umožní. V úterý u soudu nebude, chce poslouchat projev o budoucím směřování francouzské vlády nového premiéra Michela Barniera. Obžalovaným za zneužití veřejných prostředků hrozí až deset let vězení a pokuta milion eur (25,2 milionu korun). Další hrozbou je i trest zákazu ucházet se po dobu deseti let o volené veřejné funkce, což by bylo zásadní zejména pro Le Penovou, která chce v roce 2027 opět kandidovat na prezidentku Francie. V kauze takzvaných fiktivních zaměstnanců jsou Le Penová a další podezřelí, že z evropských prostředků vypláceli mzdu zaměstnancům, kteří ve skutečnosti pracovali pro Národní frontu (FN), jak se její strana tehdy jmenovala. Kauza se týká let 2004 až 2016, kdy byla Le Penová poslankyní Evropského parlamentu (EP). Na seznamu podezřelých jsou lidé zvolení do EP za Národní frontu, jejich parlamentní asistenti a externí spolupracovníci strany. Obviněných je 25, na seznamu nově kvůli špatnému zdravotnímu stavu není Jean-Marie Le Pen a bývalý europoslanec Jean-François Jalkh. Evropský parlament, občanská strana sporu, odhadl svou finanční ztrátu na tři miliony eur (75,5 milionu korun), ale bude požadovat jen dva miliony (50,4 miliony Kč), neboť strana již jeden milion vrátila. RN ale odmítá, že by vrácení prostředků bylo uznáním viny.",
        "category": "Zahraničí",
        "photos": 20,
        "date": "2024-09-30T15:41:00+02:00",
        "comments": 0
    },
    {
        "title": "Macháč si finále v Tokiu nezahraje, Lehečka prohrál v Pekingu se Sinnerem",
        "content": "Humbert se o sedmý titul na okruhu ATP střetne v Tokiu s krajanem Arthurem Filsem, nebo Dánem Holgerem Runem. Třiadvacetiletý Macháč nevyužil šanci postoupit do druhého finále na elitním okruhu v kariéře. Letos v květnu hrál neúspěšně o titul v Ženevě, kde nestačil v rozhodujícím duelu na Nora Caspera Ruuda. Posledním českým finalistou v Tokiu zůstává Tomáš Berdych, který v roce 2008 turnaj vyhrál. Třiačtyřicátý hráč světa Macháč nezahájil utkání proti osmifinalistovi letošního Wimbledonu Humbertovi dobře. Ve čtvrté hře první sady přišel o podání, nevypracoval si jediný brejkbol a set za 32 minut ztratil. Ve druhé sadě se český tenista vrátil do hry. V úvodním gamu odvrátil na servisu nepříznivý stav 15:40 a ve čtvrté hře získal důležitý brejk. Přestože v deváté hře čelil dalším dvěma brejkbolům, podařilo se mu je smazat a vývoj utkání srovnat. Rozhodující třetí sadu však Macháč ztratil kvůli nevydařené koncovce. Od stavu 2:2 uhrál benešovský rodák pouze jediný ze zbývajících 17 fiftýnů a Humbert díky čtyřem získaným hrám v řadě mohl slavit. tvrdý povrch, dotace 1 989 865 dolarů Dvouhra - semifinále:Humbert (Fr.) - Macháč (ČR) 6:3, 3:6, 6:2Fils (Fr.) - Rune (6-Dán.) 7:6 (10:8), 7:6 (12:10) Karolína Muchová postoupila na turnaji v Pekingu do osmifinále. V 3. kole zdolala na tvrdém povrchu Rumunku Jaqueline Cristianovou, přemožitelku Barbory Krejčíkové z předchozího utkání porazila 6:1, 6:3. Ve čtyřhře vypadly Kateřina Siniaková a Taylor Townsendová. Česko-americká dvojice, která plnila v Číně roli nasazených dvojek, nevyužila v 1. kole proti ukrajinskému páru Marta Kosťuková, Ljudmila Kičenoková tři mečboly a podlehla 6:2, 6:7, 9:11. Bývalá světová osmička Muchová, která vynechala první polovinu sezony kvůli zranění zápěstí, potvrdila proti Cristanové roli favoritky. Utkání vyhrála za hodinu a 17 minut a ani potřetí neztratila na turnaji set. Příště se utká se Španělkou Cristinou Bucsaovou. Osmadvacetiletá rodačka z Olomouce se v prvním setu ujala po dvou brejcích vedení 4:0 a sadu získala za 29 minut. Na začátku druhého setu sice Muchová přišla o servis, vývoj ale čtyřmi hrami za sebou otočila. Na turnaji dosud přišla jen o deset gamů. Dvaadvacetiletý Lehečka prohrál se Sinnerem i druhý vzájemný zápas. Letos na něj nestačil také ve čtvrtfinále v Indian Wells a stále proti němu nezískal set. Dnešní utkání prohrál za hodinu a 46 minut, soupeři nevzal ani jednou podání. Ital Jannik Sinner ve čtvrtfinálovém duelu s Jiřím Lehečkou na turnaji v Pekingu. Svěřenec trenéra Michala Navrátila přišel v prvním setu dvakrát o servis a úvodní sadu ztratil za 33 minut. Ve druhém setu měl český tenista za stavu 5:5 jediné dva brejkboly, Sinner je ale odvrátil a rozhodlo se ve zkrácené hře. V ní Lehečka nevyužil při vedení 6:4 dva setboly, prohrál zbývající čtyři míčky a s nimi i celý zápas. Světová dvojka Aryna Sabalenková prodloužila svou vítěznou sérii na tvrdém povrchu o výhru. Američanku Ashlyn Kruegerovou porazila dvakrát 6:2 a připsala si 14. výhru v řadě. Šampionka US Open a turnaje v Cincinnati může získat třetí titul za sebou. Nyní ji čeká další americká hráčka Madison Keysová. tvrdý povrch Muži (dotace 3 891 650 dolarů)Dvouhra - 2. kolo:Rubljov (4-Rus.) - Davidovich (Šp.) 6:4, 7:5. Čtvrtfinále:Sinner (1-It.) - Lehečka (ČR) 6:2, 7:6 (8:6)Alcaraz (2-Šp.) - Chačanov (27-Rus.) 7:5, 6:2Medveděv (3-Rus.) - Cobolli (It.) 6:2, 6:4 Ženy (dotace 8 955 610 dolarů)Dvouhra - 3. kolo:Muchová (ČR) - Cristianová (Rum.) 6:1, 6:3Sabalenková (1-Běl.) - Kruegerová (USA) 6:2, 6:2Kalinská (10-Rus.) - Stearnsová (USA) 3:6, 6:3, 3:1 skrečKeysová (18-USA) - Haddadová Maiaová (13-Braz.) 6:3, 6:3Ósakaová (Jap.) - Volynetsová (USA) 6:3, 6:2Linetteová (31-Pol.) - Paoliniová (3-It.) 6:4, 6:0Bucsaová (Šp.) - Mertensová (24-Belg.) 4:6, 6:2, 6:2Čeng Čchin-wen (5-Čína) - Podoroská (Arg.) 6:3, 6:2Anisimovová (34-USA) - Kasatkinová (9-Rus.) 7:6 (7:1), 6:4M. Andrejevová (17-Rus.) - Vekičová (16-Chorv.) 3:6, 6:4, 6:4 Čtyřhra - 1. kolo:L. Kičenoková, Kosťuková (Ukr.) - Siniaková, Townsendová (2-ČR/USA) 2:6, 7:6 (9:7), 11:9.",
        "category": "Tenis",
        "photos": 10,
        "date": "2024-09-30T09:15:00+02:00",
        "comments": 15
    },
    {
        "title": "Roční dálniční známka zdraží o 140 korun. Navýšení bude platné už od ledna",
        "content": "Ceny dálničních známek se roky neměnily. Až do letošního března vyšla roční známka na 1 500 korun, následně se její cena zvýšila na 2 300 korun s tím, že tato cena se bude pravidelně každý rok valorizovat podle inflace a délce dálniční sítě. „Prvním kritériem je meziroční procentuálně vyjádřený vývoj průměrného ročního indexu spotřebitelských cen podle zjištění Českého statistického úřadu a druhým meziroční procentuálně vyjádřená změna délky dálnic v provozu evidovaná Ministerstvem dopravy. Obě hodnoty v procentech se sečtou a podle výsledku se upraví sazba roční známky,“ uvedlo ministerstvo dopravy. Měsíční známka bude za 460 Kč, desetidenní za 290 Kč a jednodenní za 210 Kč. Bez poplatku budou i nadále čistě elektrická auta, případně v Česku zatím velmi vzácná vozidla s vodíkovým pohonem. Cenové zvýhodnění bude i nadále platit pro hybridní vozy s kombinovaným množstvím emisí do 50 gramů oxidu uhličitého na kilometr. Ty budou za použití dálnic platit čtvrtinu toho co vozidla s konvenčním pohonem. Příjmy z dálničních poplatků jsou jedním z hlavních zdrojů Státního fondu dopravní infrastruktury (SFDI), ze kterého se budují nebo opravují dálnice, silnice první třídy nebo třeba železniční tratě. Podle aktuálního rozpočtu SFDI předpokládá ministerstvo financí, že jen na poplatcích od osobních aut se vybere osm miliard korun. Dalších 17,8 miliardy přiteče od kamionů a autobusů, které dálniční poplatky platí prostřednictvím mýtného systému, které je účtované podle ujetých kilometrů.",
        "category": "Ekonomika",
        "photos": 0,
        "date": "2024-09-30T15:39:00+02:00",
        "comments": 5
    },
    {
        "title": "Naší misí je hlídat kvalitu rekonstrukce nádraží Vyšehrad, říká místostarosta Prahy 2",
        "content": "Chystáte rekonstrukci Jiráskova náměstí před Tančícím domem. Chodím kolem takřka denně. Nyní je plocha nepřístupná – již celé léto. Kdy rekonstrukce začne, jak bude vypadat a kolik bude stát?Rekonstrukce Jiráskova náměstí je projekt, na který se lidé z naší městské části opravdu těší. V tuto chvíli se dokončuje projektová dokumentace a následně, až bude stavební povolení, se vybere dodavatel rekonstrukce. Práce by měly začít doufám co nejdříve. Aktuálně je prostor ohraničen kvůli dílčí revitalizaci a ochraně stávající zeleně. Plánuje se nicméně celková proměna náměstí, která zahrne jak obnovu zeleně, nové cesty a lavičky, tak i zlepší přístupnost pro všechny návštěvníky, kterých na tomto místě v posledních letech opravdu výrazně přibývá. Nejvýraznější změnou bude rekonstrukce historické kašny, která se stane centrem náměstí. Jsem přesvědčen, že výsledek bude stát za to a Jiráskovo náměstí bude reprezentovat „dvojku“ tak, jak si zaslouží. Mnoho občanů si při milionových nákladech na revitalizaci objektu jako je náměstí klepe na hlavu a pokládá si otázku, proč vyjde na tolik.Chápu, že náklady na takové projekty mohou vypadat vysoké. Nicméně, jedná se o investici do veřejného prostoru, který má sloužit po generace, je to rekonstrukce v centru města a přinese celou řadu stavebních úprav. Rekonstrukce zahrnuje nejen opravu kašny a instalaci nového mobiliáře, ale také obnovu zeleně, úpravu cest a celou řadu dalších zlepšení. Kvalitní rekonstrukce takových prostor vyžaduje pečlivé plánování a provedení, aby výsledek přinesl kýžený efekt a dlouhodobý přínos. Pokud byste hleděl pouze na cenu, pak nově zrekonstruovaný veřejný prostor může být ve výsledku ošklivý, nefunkční a nebude sloužit svému účelu. Ve výsledku to pak může stát víc peněz na dodatečné úpravy. Budova bývalého nádraží Praha-Vyšehrad prochází rozsáhlou rekonstrukcí. Objekt je zabezpečený, už máte stavební povolení?Ano, budova je nyní dobře zabezpečená. To je pro naši městskou část důležitá zpráva z hlediska bezpečnosti, ale i dalšího zhoršování jejího stavu. Nemám úplně aktuální informace, v jakém stavu je povolení rekonstrukce, jelikož rekonstrukci bude provádět nový vlastník a nikoli městská část. Podle plánů by však jeho dosažení mělo být blízko. Chci ale říci, že jsem rád, že po dlouhých letech nejistoty máme konečně partnera, se kterým můžeme pracovat na záchraně vyšehradského nádraží. Toto bývalé nádraží je významnou historickou budovou, kterou se snažíme v jednání s novým vlastníkem zachovat i pro budoucí generace, byť třeba i s jinou funkcí. Ale žijeme ve městě, které se neustále vyvíjí a rozvíjí a na západ od našich hranic je to standardní přístup. K čemu bude sloužit zrekonstruovaná secesní budova?Dle současného plánu nového vlastníka bude budova sloužit jako multifunkční objekt s občanskou vybaveností a byty. Za městskou část chceme, aby byla budova nádraží co necitelněji zrekonstruována vzhledem ke své památkové hodnotě. V přízemí mají být komerční prostory, které mohou nabídnout služby, jež přispějí k oživení v této lokalitě. V horní části budovy se pak plánují byty, které mimochodem v těchto prostorech byly již v minulosti, kdy nádraží ještě fungovalo. V okolí mají vyrůst bytové domy. Má vzniknout přibližně 170 malých bytů a ateliérů, většina z nich bude mít do 25 metrů čtverečních. Komu budou byty primárně určeny?Byty a ateliéry v nových budovách budou převážně menší, což odpovídá moderním trendům bydlení ve městě. Tyto byty budou vhodné pro mladé lidi, studenty nebo ty na začátku své profesní kariéry, kteří preferují městský styl života s dobrým spojením do centra Prahy. Musím ale zdůraznit, že Praha 2 není investorem, nýbrž partnerem nového vlastníka. Naší misí je hlídat kvalitní rekonstrukci budovy nádraží Vyšehrad, revitalizaci okolního veřejného prostoru, ve kterém bychom rádi viděli více zeleně, vybudování dostatku parkovacích míst pro nové obyvatele apod. Chápu, že pokud rekonstrukce budovy nádraží, která je nyní po mnoha letech chátrání v dezolátním stavu, bude stát soukromého vlastníka stovky milionů korun, musí toto také samozřejmě dávat nějaký ekonomický smysl. Žijeme v realitě, ne v představách některých politiků, že všechno bude pro všechny zadarmo. Snažíme se proto plnit roli konstruktivní městské části. Mým cílem je, abychom sprovodili ze světa tu ostudu v podobě dnešního neutěšeného stavu vyšehradské nádražní budovy. Teprve nedávno se na veřejnost dostala informace, že společnost Penta plánuje rozsáhlý developerský projekt v oblasti pražského hlavního nádraží, který se setkává i s kritikou. Má se jednat o zastřešení kolejiště nad dnešním vjezdem do tunelů pod Vinohrady. Jak se k tomuto projektu stavíte jako místostarosta Prahy 2?Praha 2 vstoupila do debaty o budoucí podobě oblasti hlavního nádraží otevřeně, ale s důrazem na ochranu zájmů našich obyvatel. Musím konstatovat, že jsem ale úplně na začátku diskuse o případném využití tohoto prostoru, jelikož zatím se bavíme pouze o tom, zda bychom vůbec umožnili změnu územního plánu, která by tuto výstavbu připustila. Osobně oceňuji, že projekt přináší inspiraci z úspěšných mezinárodních revitalizačních přestaveb, například londýnského nádraží King’s Cross. Myslím, že když navštívíte západní metropole, jako je Londýn, Paříž nebo Berlín, uvidíte, že koleje v centru měst patří pod zem. Nad nimi pak mohou vzniknout moderní veřejné prostory se zelení, vodními prvky a občanskou vybaveností. Nicméně pro nás je zásadní, aby výsledné řešení bylo nejen funkční a moderní, ale také citlivé vůči našemu území a jeho obyvatelům. Proto jsme si na zastupitelstvu Prahy 2 definovali napříč politickým spektrem jasné podmínky, za jakých budeme se změnou územního plánu souhlasit, aby se v tomto místě mohla začít projektovat jakákoliv nová výstavba. Praha 2 otevřela re-use point v Perucké ulici. Jaký na něj máte ohlasy a co si od něj slibujete?Ohlasy na re-use point jsou zatím velmi pozitivní. Lidé oceňují, že mohou věcem, které už nepotřebují, dát druhou šanci a zároveň přispět k ochraně životního prostředí, omezit zbytečné odpady a ušetřit i pár peněz. Už proto, že jsme centrální městkou částí a musíme v nakládání s odpady být zodpovědní. Re-use pointy jsou jednoduchým způsobem, jak přispět k udržitelnosti, a zároveň pomáhají vytvářet smysluplnou odpadovou politiku. Zaznamenal jsem, že se angažujete v obnově vnitrobloků na Praze 2, které jsou dlouhodobě zanedbávané, přestože jsou pro mnoho obyvatel klíčovým místem pro odpočinek a setkávání. Co konkrétně dělá Praha 2 pro jejich obnovu a jak to jde?Souhlasím, že vnitrobloky byly v minulosti přehlíženými místy v samotném centru našeho města. Ale právě proto jsme se rozhodli tuto situaci změnit. Vždyť vnitrobloky neodmyslitelně patří k životu na Praze 2. Proto jsme se zaměřili nejen na úpravy vnitrobloků, které jsou v naší správě, ale zajímáme se také o pomoc těm, které jsou v soukromém vlastnictví. Šli jsme cestou, kdy jsme chtěli zjistit, zda je o to vůbec zájem. Obešel jsem proto mnoho vnitrobloků po celé Praze 2 a diskutoval s občany o jejich zkušenostech při starání se o jejich vnitrobloky a o tom, v čem by chtěli pomoc od naší městské části. Začali jsme také spolupracovat se spolkem BIENO, které má velké zkušenosti s touto oblastí a dalo nám mnoho skvělých rad. Udělali jsme sousedská setkání a šli se společně podívat na zdařilé rekonstrukce vnitrobloků našich sousedů. Kromě pravidelných článků v našich novinách, kde radíme obyvatelům s konkrétními tématy ve vnitroblocích, poskytujeme také dotace z rozpočtu Prahy 2 na projekty, které se zaměřují na jejich obnovu, ať už jde o úpravy zeleně, instalaci kompostérů, nebo i větší rekonstrukce. Tato naše snaha má jasný cíl – zlepšit kvalitu života a vytvořit zdravější prostředí pro lidi, kteří na Praze 2 žijí. Osobně z toho mám obrovskou radost, protože společně s místními lidmi přivádíme k životu takový skrytý genius loci naší městské části.",
        "category": "Praha a střední Čechy",
        "photos": 18,
        "date": "2024-09-30T15:38:00+02:00",
        "comments": 0
    },
    {
        "title": "V Karlovarském kraji se rozšířila žloutenka, ohniskem je Horní Slavkov",
        "content": "„Krajská hygienická stanice Karlovarského kraje (KHS KK) situaci sleduje a v ohrožených kolektivech stanovila protiepidemická opatření,“ sdělila mluvčí KHS KV Michaela Zajíčková. Nárůst pacientů se žloutenkou (hepatitidou A) zaznamenala i Karlovarská krajská nemocnice. „V roce 2024, k 23. září, eviduje KHS KK 42 potvrzených případů hepatitidy A, z toho tři případy na Karlovarsku, 38 případů na Sokolovsku a jeden na Chebsku. Oproti roku 2023 se jedná o nárůst o 88,1 procenta, za stejné období roku 2023 bylo evidováno pět potvrzených případů,“ uvedla Zajíčková. „V současné době dominuje výskyt případů v Horním Slavkově. Aktuálně je na infekčních odděleních izolováno sedm osob. Epidemiologicky významným kontaktům byl stanoven lékařský dohled, který spočívá v povinnosti podrobit se lékařské prohlídce, opakovanému laboratornímu vyšetření krve, v důsledném dodržování hygienických návyků – zejména mytí a dezinfekci rukou a omezení některých aktivit – například účasti na hromadných akcích, návštěvy bazénu, sauny,“ popsala Zajíčková. Pacienti se žloutenkou už začínají zatěžovat infekční oddělení Karlovarské krajské nemocnice, uvedla její mluvčí Markéta Singerová. „Infekční oddělení slouží převážně pro těžší případy covidových onemocnění. Nyní už se blížíme situaci, kdy nebude možné tyto skupiny oddělit,“ uvedla Singerová. Lidé, kteří se dostali do přímého kontaktu s nakaženými, mají nařízený dohled a omezení řady činností na dobu 50 dní. Dohled může být ukončen při prokázání dostatečného množství protilátek a zároveň při absenci příznaků nemoci. Na zvýšený výskyt žloutenky zareagovaly preventivně i školy v Horním Slavkově. Například základní škola ve Školní ulici informovala na svých webových stránkách rodiče, že hygienici trasují možné kontakty s nakaženými. Režimová opatření ale byla zavedena jen v jednom případě. „Ve škole jsou rozmístěny stojany s dezinfekcí, všechny plochy se ošetřují doporučenými prostředky. Ve spolupráci s městem a krajským úřadem se snažíme zajistit očkování pro žáky, jejichž rodiče o to k 20. září projevili zájem,“ uvádí škola. Původce onemocnění – virus hepatitidy A – vylučuje nemocný člověk stolicí. Vstupní branou nákazy je zažívací trakt. Je tedy třeba důsledně dodržovat základní hygienické návyky, zejména důkladné mytí rukou po použití WC a před konzumací stravy a dezinfikování rukou. Onemocnění začíná jako viróza, mohou se objevit příznaky jako je únava, nevolnost, nechutenství, bolest břicha, případně žluté zbarvení kůže a bělma. Typickým příznakem onemocnění je tmavá moč a světlá stolice, popisují příznaky a ochranu před žloutenkou hygienici.",
        "category": "Karlovy Vary",
        "photos": 0,
        "date": "2024-09-30T15:35:00+02:00",
        "comments": 1
    },
    {
        "title": "Pavel přijímá lídry stran. První přijel Bartoš, jehož Piráti opouštějí vládu",
        "content": "Končící šéf Pirátů Bartoš v neděli znovu potvrdil, že Piráti vládu opustí a že výsledek hlasování o vypovězení koaliční smlouvy potvrdí v úterý při jednání poslaneckého klubu – a že demisi pak podají i ministr zahraničí Jan Lipavský a pro legislativu Michal Šalomoun. To, že Piráti odejdou z vlády, oznámil šéf Pirátů koaličním partnerům ve středu na jednání vlády. Nejmenší vládní strana před tím označila chování premiéra, který chce odvolat ministra pro místní rozvoj kvůli nepovedené digitalizaci stavebního řízení, za podraz, protože Bartošovi neřekl při osobním jednání, že ho chce odvolat. Fiala řekl, že nabízel Pirátům i možnost, aby jeho vládu dál i po odchodu z ní tolerovali, a že svou představu řešení koaliční krize představí ve středu. Do dvou týdnů pak chce mít plně funkční a doplněnou vládu. Kdyby variantu spolupráce se čtyřkoaliční vládou Piráti přijali, zvýšila by se šance, že by si udrželi některé pozice ve vládní administrativě i ve vedení Sněmovny, a že by i Lipavský mohl zůstat ve vládě jako nestraník, Hrad v pondělí dopoledne zveřejnil plán schůzek hlavy státu s šéfy stran koalice 15:30 – Ivan Bartoš16:30 – Vít Rakušan17:00 – Marian Jurečka17:30 – Markéta Pekarová Adamová19:30 – Petr Fiala V pondělí chce premiér Fiala jednat jak s Lipavským, kterého, jak uvedl, považuje za výborného ministra, i se Šalomounem. Opakovaně zdůraznil, že Piráty z vlády nevyhání. Nevyloučil možnost, že by se při odchodu Pirátů z vlády zrušil post ministra pro legislativu a že ministerstvo pro místní rozvoj a ministerstvo zahraničí by si mohly v takovém případě rozdělit hnutí STAN a ODS. S tím, že by vláda po rekonstrukci znovu žádala o důvěru, Fiala nepočítá. Kdyby ODS získala post ministra zahraničí a nezůstal v této pozici Lipavský, mohl by předseda vlády tento post nabídnout třeba poradci pro národní bezpečnost a bývalému velvyslanci v Izraeli Tomáši Pojarovi, který členem ODS. A do křesla ministra pro místní rozvoj by mohl z pozice současného Bartošova náměstka povýšit Radim Sršeň z hnutí STAN. „Určitě máme ve STAN řadu vhodných lidí, to ministerstvo je blízké naší DNA. V nějakém okruhu pravděpodobně figuruji, ale je více kandidátů,“ řekl iDNES.cz Sršeň. „Jakmile dojde k bazální dohodě, která ještě není, pak bude spuštěn nějaký proces. Minulý týden se řešila na jednání vedení nominace Lukáše Vlčka na ministerstvo průmyslu a obchodu, řešily se výsledky voleb, ale tohle se neřešilo,“ uvedl v pondělí Sršeň. „Minulý týden jsme to neřešili, pokud ta situace nastane, kandidáta nabídneme. O tom, kdo to bude, rozhodne Celostátní výbor,“ odvětila mluvčí STAN Sára Beránková. Pavel minulý týden při návštěvě USA řekl, že je důležité, aby případná změna ve vládě neměla vliv na stabilitu situace v České republice. Vláda Petra Fialy by si i po případném odchodu Pirátů z ní udržela většinu ve Sněmovně. ODS, STAN, lidovci a TOP 09 disponují dohromady 104 hlasy. S koalicí navíc ve Sněmovně hlasuje Ivo Vondrák, který se po volbě prezidenta rozešel s hnutím ANO, když podpořil Petra Pavla, a ne Andreje Babiše.",
        "category": "Domácí",
        "photos": 2,
        "date": "2024-09-30T16:30:00",
        "comments": 86
    },
    {
        "title": "Trpěl přeludy, tvrdí právník podezřelého ze žhářských útoků v Essenu",
        "content": "Podle essenského obhájce Volkera Schrödera existují náznaky, že podezřelý trpěl vidinami. Jeho mandant si údajně vytvořil představu, že jedna libanonská rodina vytvářela tlak na jeho odděleně žijící ženu, aby se stala prostitutkou. Žhářské útoky podle líčení obviněného nebyly namířeny proti jeho vlastní rodině a jejím podporovatelům, ale proti libanonské rodině, která podle jeho představ ohrožovala jeho ženu a rodinu, vysvětlil obhájce. Při útocích na dva essenské bytové domy bylo podle hasičů zraněno 31 lidí, včetně dvou malých dětí, které byly ohroženy na životě poté, co se nadýchaly kouře a poškodily si tak plíce. Nájemní domy poničené požárem jsou podle hasičů kvůli kontaminaci kouřem a zničenému schodišti zatím neobyvatelné. Sanace po požáru by mohla trvat několik týdnů. Poté, co muž založil požáry, najel podle policie dodávkou do dvou obchodů s potravinami. Od neděle je muž ve vyšetřovací vazbě kvůli podezření ze závažného žhářství a několikanásobný pokus o vraždu. Policie o víkendu uváděla, že podle jejích prvních zjištění chtěl muž prostřednictvím požárů zabít lidi, kteří podporovali jeho bývalou ženu. S rozchodem s ní se pravděpodobně nedokázal vyrovnat, řekl ministr vnitra spolkové země Severní Porýní-Vestfálsko Herbert Reul. Právní zástupce naopak zdůraznil, že obviněný se i po rozchodu staral o své tři děti a ženě pomáhal se zařizováním jejího nového bytu. O rozvod nepožádala žena, ale už před dvěma lety nyní obviněný muž. Ten údajně pracoval jako obkladač a nepobíral žádnou státní podporu, ale loni této práce nechal.",
        "category": "Zahraničí",
        "photos": 6,
        "date": "2024-09-30T15:20:00+02:00",
        "comments": 13
    },
    {
        "title": "Mezi Pardubicemi a Kostěnicemi srazil vlak člověka, provoz na koridoru je omezen",
        "content": "„Dnes v 13:24 došlo ke střetnutí nákladního vlaku dopravce ČD Cargo s civilní osobou v místě veřejnosti nepřístupném. Podle našich informací byl člověk usmrcen. My jsme na místo nevyjížděli, šetření provádí Správa železnic,“ uvedl mluvčí Drážní inspekce Martin Drápal. Podle Českých drah byla místo osobních vlaků mezi Pardubicemi a Kostěnicemi zavedena náhradní autobusové doprava, koridor je aktuálně průjezdný v omezeném režimu. Provoz by mohl být kompletně obnoven okolo 16. hodiny.",
        "category": "Pardubice",
        "photos": 0,
        "date": "2024-09-30T14:09:00+02:00",
        "comments": 3
    },
    {
        "title": "Chci se jen proběhnout, říkala Hrochová před Běchovicemi. Pak přepsala tabulky",
        "content": "Podruhé v řadě desetikilometrový závod, který je zároveň mistrovstvím republiky, vyhrála. Tentokrát porazila i Moiru Stewartovou, byť tedy ani ona nebyla ve špičkové kondici a trápila ji nemoc. Navíc časem 33:12 minuty Hrochová vylepšila český rekord této trati. Dosud ji nejrychleji zvládla Stewartová za 33:24. „Bylo to setsakramentsky těžké,“ rozesmála se osmadvacetiletá vytrvalkyně. „Ano, člověk se chce vždycky poprat o nejlepší výsledky, ale věděla jsem, jak na tom jsem. Příprava nebyla stoprocentní, a tak jsem Běchovice taky brala.“ Po šestadvacátém místě v maratonu na hrách v Paříži ji rozbolelo tělo, pak si vzala krátkou dovolenou. „Obecně byl můj program volnější. Doléčovala jsem nějaké bolesti a dělala spíš doplňkové sporty. Navíc minulý víkend jsem běžela půlmaraton, což byl můj hlavní cíl na podzim. Tak proto jsem neměla nějaká velká očekávání,“ vysvětlovala. Ale že by Běchovice vynechala? Ne to nechtěla. „Jsou pro mě příjemné zakončení sezony. Jde o tradiční, legendární závod, což je i důvod, proč se sem člověk rád vrací,“ vykládala. Hned od startu se spolu se Stewartovou vzdálily zbylým soupeřkám. Ve skupině jim pomáhalo i několik mužů. „Nedomlouvali jsme se, ale byli fajn. Kluci se nám většinou snaží pomoct, což je super,“ pochvalovala si Hrochová. Tereza Hrochová v cíli maratonu v Paříži Stejně jako další by si i ona přála mírnější vítr, sedělo jí ale chladnější počasí. Dokonce by si teploty představovala nižší. „Kdyby bylo pod mrakem a lehce káplo, tak by to bylo ještě lepší. Občas, když zasvítí sluníčko, tak i v takovém počasí vás docela ohřeje. Což mně moc nesedí,“ říkala. Tentokrát to ale na jejím výkonu znát nebylo. Postupně se vzdálila i Stewartové a běžela si pro český titul. „Rvala jsem to až dokonce. Nevěděla jsem, jestli si Moira ve skupince s kluky nepomůže a nezareaguje,“ vykládala Hrochová. Nestalo se, Stewartová nakonec zaostala o šestnáct sekund. Když Hrochová proťala pásku, v cíli ji pozoroval i Martin Zajíc, který ovládl mužskou elitní kategorii už počtvrté v řadě. K takovým metám ovšem čerstvá dvojnásobná vítězka nemíří. „Bylo by to samozřejmě hezké, ale můj cíl to není. Jak jsem říkala, Běchovice jsou pro mě příjemné zakončení sezony. Ale z pohledu rankingu a atletických tabulek nemají takový význam, protože se neběhá certifikovaná trať,“ líčila. I tentokrát jimi ukončila podzimní část sezony. Tedy tu závodní, hned totiž mířila na soustředění v Livignu a Melagu. Připravuje se totiž na prosincový maraton ve Valencii. „Čeká mě náročná příprava. Tak snad už bude všechno v pořádku a půjde to dobře,“ věří. Běchovice pro ni mohou být psychickým povzbuzením.",
        "category": "Atletika",
        "photos": 3,
        "date": "2024-09-30T15:14:00+02:00",
        "comments": 0
    },
    {
        "title": "Putin se bojí použít jaderné zbraně, má moc rád svůj život, míní Zelenskyj",
        "content": "„Nikdo neví, co se mu honí hlavou. Mohl by kdykoli použít nukleární zbraně proti kterékoli zemi. Nebo také ne,“ řekl ukrajinský prezident stanici Fox News s tím, že si nemyslí, že by to Putin nyní riskoval. „Ale nejsem Putin, díky Bohu. Nemohu to vědět přesně. Protože on se nechová vždy přiměřeně. Protože žádný adekvátní člověk nemůže jen tak přijít na Ukrajinu a udělat to, co udělal on,“ dodal Zelenskyj. Kreml atomovým útokem pravidelně hrozí už od začátku války. Ruský ministr zahraničí Sergej Lavrov v sobotu varoval Západ, aby se do války na Ukrajině nezapojoval. Mimo jiné hovořil o nebezpečí spočívajícím ve snaze „bojovat o vítězství nad jadernou mocností“, jakou je Rusko. Zapojení dalších mocností do války na Ukrajině označil za „sebevražedné dobrodružství“. Moskva v minulém týdnu pohrozila také úpravou své nukleární doktríny. Podle návrhů by útok ze strany jakéhokoli nejaderného státu, ale s účastí nebo podporou jaderného státu, považovala za jejich společný útok na Rusko. „Moskva by si v takovém případě vyhrazovala právo použít jaderné zbraně i v případě masivního útoku konvenčními zbraněmi, jako jsou letadla, rakety nebo drony, pokud by ohrožoval bezpečnost Ruska,“ uvedl Putin. Ukrajina v posledních měsících usiluje o to, aby USA a Británie upustily od zákazu použití amerických raket ATACMS a britských střel Storm Shadow pro útoky na ruské území. Obě země váhají kvůli obavám, že by to vedlo k eskalaci konfliktu. Kyjev tvrdí, že potřebuje zbraně dlouhého doletu, aby mohl zasáhnout letecké základny používané ruskými letadly, která odpalují bomby proti Ukrajině.",
        "category": "Zahraničí",
        "photos": 19,
        "date": "2024-09-30T15:12:00+02:00",
        "comments": 10
    },
    {
        "title": "Thomasové těsně unikl triple double, Bonnerová je rekordmankou play off",
        "content": "V dresu Connecticutu odehrála rekordní 83. zápas v play off DeWanna Bonnerová, bývalá opora USK Praha i Žabin Brno. Sedmatřicetiletá dvojnásobná vítězka WNBA překonala dosavadní maximum Lindsay Whalenové, která v minulosti také nastupovala za USK Praha. Marina Mabreyová pomohla Sun k úspěchu 20 body, když trefila šest trojek. Před zápasem převzala koučka Minnesoty Cheryl Reeveová už počtvrté cenu pro nejlepšího ligového trenéra a Napheesa Collierová obdržela ocenění pro nejlépe bránící hráčku soutěže. Collierová, která v předchozím duelu s Indianou vyrovnala 42 body rekord play off a z úvodních dvou zápasů vyřazovací části měla průměr 40 bodů, dala v neděli 19 bodů. Kelsey Plumová (10) z Las Vegas Aces přihrává v zápase s New York Liberty. Reprízu loňského semifinále v New Yorku vyhrál domácí tým hlavně díky 34 bodů Breanny Stewartové. Las Vegas vedla s 24 body Kelsey Plumová, nejužitečnější hráčka základní části A’ja Wilsonová dala 21 bodů. „Celá jejich obrana se zaměřuje na A’ju. Celou dobu u ní byly dvě nebo tři. Musíme si poradit lépe, aby se mohla uvolnit,“ řekl trenérka Las Vegas Becky Hammonová.",
        "category": "Basket",
        "photos": 8,
        "date": "2024-09-30T09:23:00+02:00",
        "comments": 0
    },
    {
        "title": "Na Posázavské stezce spadl ze skály muž, hasiči pro něj museli se čtyřkolkou",
        "content": "Zprávu o pádu člověka přijala tísňová linka 150 v pondělí ráno. V obci Petrov, kde k nehodě došlo, zasahovaly všechny složky IZS. „Operační důstojník k události vyslal lezecké skupiny z hasičských stanic Řevnice a Říčany. Profesionální hasiči z Jílového u Prahy vyjeli s cisternovou automobilovou stříkačkou a také se čtyřkolkou, neboť se dal na místě očekávat špatně prostupný terén,“ uvedl mluvčí hasičů Tomáš Bakalář. Pomocí čtyřkolky se hasiči dostali blízko ke zraněnému. Následně ho ošetřila posádka zdravotnické záchranné služby, která ho převezla na vhodné místo, odkud ho letečtí záchranáři transportovali k sanitce. „Muž byl při vědomí, utrpěl poranění dolních končetin. Po ošetření jsme ho transportovali do Thomayerovy nemocnice,“ doplnila Nováková. „Vzhledem k tomu, že se událost podle oznamovatele stala v těsné blízkosti kolejiště, byl provoz na trati mezi Davlí a Jílovým u Prahy zastaven,“ doplnil dále Bakalář. Provoz na trati byl obnoven krátce po deváté hodině. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 6,
        "date": "2024-09-30T15:08:00+02:00",
        "comments": 2
    },
    {
        "title": "Výrobce ozubených kol a převodovek Gearworks vydražili za 53,6 milionu",
        "content": "Vyvolávací částka dnes činila čtyřicet milionů korun. Dražba se konala už podruhé. Před měsícem, kdy byla cena o deset milionů korun vyšší, nepadla ani jedna nabídka. „Zájemce známe. Ještě jsem ho ale nekontaktovala. Takže nevím, zda bude souhlasit se svým zveřejněním,“ uvedla Šturmová. Společnost Gearworks, která vyrábí především převodovky a ozubená kola, je v úpadku od začátku loňského roku. Insolvenční návrh na sebe podala sama firma. Nepodařilo se jí najít investora a letos v červnu stáhla svůj návrh na reorganizaci, úpadek se tak má řešit konkurzem a rozprodejem majetku. Insolvenční správce usiloval o možnost prodeje podniku jako celku. Společnost v červnu propustila část zaměstnanců, aby se snížily mzdové náklady a zároveň se zachovala provozuschopnost závodu. Podnik přijímá nové objednávky, jejich rozsah však nestačí na hrazení všech pohledávek. Závod zaměstnává zhruba 90 lidí. Firma má přibližně 130 věřitelů, kteří přihlásili pohledávky za víc než 221 milionů korun. Hlavním důvodem, proč se podnik dostal do úpadku, je podle dřívějších informací firmy nezaplacení zakázek a další neuskutečněné práce na Ukrajině a v Rusku. V roce 2021 měla firma obrat téměř 234 milionů korun. Společnost Gearworks už jednou v insolvenci byla, a to ještě pod názvem Vítkovice Gearworks v roce 2016, když patřila do skupiny Vítkovice Machinery Group podnikatele Jana Světlíka. Do problémů se tehdy dostala spolu s několika dalšími společnostmi z holdingu. Firma pak prošla reorganizací a následně se stala součástí nové skupiny Witkowitz.",
        "category": "Ostrava",
        "photos": 0,
        "date": "2024-09-30T15:04:00+02:00",
        "comments": 1
    },
    {
        "title": "Kratší doba splácení dluhů a individuální přístup. Oddlužení čekají změny",
        "content": "„Nebude se zkoumat minulost dlužníka, ale také jeho příjmy a budoucnost. Vznikl nový informační systém, se kterým budou pracovat advokáti, jako například insolvenční správci nebo soud. Informační systém funguje s řadou informací, jako je například pohlaví, vzdělání, povolání, obor činnosti,“ uvedl novinářům předseda insolvenční sekce České advokátní komory a Michal Žižlavský. Nově by tak mělo být možné lépe nastavit parametry oddlužování. Při výměře měsíčních splátek se bude brát v potaz také kraj, ze kterého dlužník pochází, a možnost výdělku, který mu lokalita umožňuje. „Vzniká individualizovaný systém. Oddlužení bude ušito na míru každému dlužníkovi individuálně podle jeho schopností a možností. Lepší doba oddlužit se u nás ještě nebyla,“ dodává advokát Adam Sigmund. Změny se dotknou také insolvenčních správců. „Správce sleduje, zda dlužník plní plán. Rolí správce bude významněji nastavit šance dlužníka na splacení dluhů a také dohled a kontrola nad celým procesem,“ vysvětlil advokát Lukáš Štoček. Novela přináší nové možnosti i pro věřitele. „Předpokladem je, že budou věřitelé aktivní. Co může dělat věřitel, když se mu to nelíbí – nelíbí, jak jste mi to vypočítali, může být už při výpočtu,“ říká Žižlavský. Proces oddlužení bude mít nyní tři možnosti, jak může probíhat. První bude řádné splacení peněz do tří let podle toho, jak soud částku na začátku oddlužení nadefinoval. Pokud splácení neprobíhá podle předpokladů, může věřitel navrhnout prodloužení. Pokud jsou i poté problémy, může věřitel znovu navrhnout prodloužení doby v řádu měsíců až několika let. Advokát Jan Vavřina také apeluje na to, že pro snadný proces oddlužení je důležité, aby měli dlužníci o procesu dostatek informací. „Je tam spousta míst, kdy je v rámci procesu potřeba kvalifikovaná poradna. Je potřeba, aby se dlužníkovi vysvětlilo řízení. Informovaný dlužník je platící dlužník. Pokud je dlužník dobře informován, co musí plnit, tak potom není překvapený, tak potom plní a je to pro něj jednodušší,“ řekl s tím, že roli poradny často plní neziskové organizace. Podle srpnových dat v Česku dál ubývá exekucí a lidí, kteří v nich jsou. Roste ale podíl zadlužených s více exekučními řízeními naráz. Letos ve druhém čtvrtletí mělo 631 500 Čechů a Češek zhruba 3,7 milionu exekucí. Případů je meziročně méně téměř o desetinu a dlužníků a dlužnic zhruba o čtyři procenta. Ve srovnání s předcovidovým rokem 2019 je lidí v exekuci i řízení méně asi o pětinu. Zatímco ale před pěti lety mělo víc exekucí najednou 72 procent zadlužených, letos už 77 procent. Vyplývá to z údajů projektu Mapa zadlužení. Spolupracuje na něm Institut prevence a řešení předlužení s agenturou PAQ Research. Vycházejí z dat exekutorské komory, ministerstva spravedlnosti a statistického úřadu.",
        "category": "Domácí",
        "photos": 3,
        "date": "2024-09-30T15:02:00+02:00",
        "comments": 3
    },
    {
        "title": "To snad slaví titul? Sparta křepčila i kvůli rozsáhlé marodce: Největší zápas",
        "content": "A tak zatímco Pardubičtí se fanouškům ústy útočníka Patrika Poulíčka omlouvali: „Prohra bolí, jsme zklamaní, fanoušci si zasloužili lepší výkon.“ Sparťanský brankář Josef Kořenář naopak s potutelným úsměvem říkal: „Ta rivalita je veřejně známá... Je to možná největší a nejzajímavější zápas v extralize, výhra s nulou rozhodně potěší.“ Z mnoha důvodů. Sparta se vyhoupla na 3. místo (12 bodů, skóre 19:6), Pardubice spadly na páté (taky 12 bodů, ale skóre 19:18). A co musí Dynamo štvát asi nejvíc, soupeř přijel z Prahy s výraznou marodkou: Nevyježdění mladíci museli nahradit útočníky Romana Horáka, Vladimíra Sobotku a Michala Řepíka a obránce Michala Kempného, Michala Moravčíka, Vojtěcha Mozíka a Davida Němečka. Pardubicím chyběli jen Lukáš Sedlák a Matej Paulovič. Jak asi Sparta bude vypadat, až se veteráni uzdraví? „Třeba si už Řepa nezahraje,“ zaskočil sám sebe vtípkem útočník Pavel Kousal, který přispěl třemi asistencemi. „Ne, až se všichni uzdraví, půjdeme do starých kolejí a budeme ještě lepší.“ Střet u mantinelu Libora Hájka z Pardubic a Kryšfofa Hrabíka ze Sparty. Pozornost před utkáním padala hlavně na pikantní mini příběhy. Tomáš Hyka za Spartu proti svým bývalým kolegům, na druhé straně v té samé roli Jiří Smejkal. Hyky se v létě Pardubice zbavily, neboť mu přestaly věřit, že jako lídr dotáhne tým k titulu. Jiří Smejkal na sebe strhl pozornost ve chvíli, kdy při návratu ze zámoří nezamířil do Prahy, ačkoliv při odchodu tvrdil, že pro něj už zůstane jedinou možností. Slavili by gól? Oba k němu neměli příliš daleko, Hyka párkrát mířil vedle, Smejkal neproměnil samostatný únik, takže na tuhle odpověď musí fanoušci zatím počkat. A i když Hyka ze slušnosti proti pardubickému klubu nic špatného neřekl, je jasné, že odchod nebral zrovna bez emocí. „Nabuzený byl dost, Pardubice chtěl hodně porazit, něco nám i vypsal do kasy. Jsme rádi, že tam něco pošle!“ bavil se Hykův spoluhráč Kousal. Právě on převzal v zápase ústřední roli. Zejména první ze tří asistencí okouzlila, když na milimetr přesně našel celkem riskantní křížnou nahrávkou Filipa Chlapíka. „Kdo nezkusí, nic nemá!“ měl jasno Kousal a slyšel od svého trenéra Antonína Stavjani netradiční pochvaly: Strkanice před brankou Pardubic. „Když se koukáte na některé sporty, třeba squash, ve vrcholném pojetí je to až nuda. Hraje se podél zdi, na jistotu, aby nepřišla chyba. Ale pokud přijde něco takhle chytrého, tak to člověka pohladí. Velice pěkná akce.“ A tak Hyku nemusí mrzet, že na první gól zatím čeká. „Rád bych nějaký dal, ale vyhráváme, tak mi to čekání nevadí,“ mávl rukou útočník s aktuální bilancí 0+6. A šel slavit zpátky do šatny. To už nehrála Zagorová, ale třeba Rohonyho Letná, nová oblíbená muzika mezi sparťany napříč sporty.",
        "category": "Extraliga",
        "photos": 7,
        "date": "2024-09-30T14:56:00+02:00",
        "comments": 0
    },
    {
        "title": "Předplatné Tady Vary láká milovníky kina na premiéry Jokera nebo Anory",
        "content": "Předplatné Tady Vary je ekvivalentem divadelního abonmá a je přenosné. Promítání se koná v kinech v každém kraji, nově se zapojily třeba brněnský kinosál Scalka nebo karlovarská kinoscéna v prostoru Císařských lázní. Tady Vary zahrnují zhlédnutí 10 filmů. Cena předplatného se v závislosti na vybraném kině liší, ale vždy platí, že divák zaplatí sedm promítání z deseti. Sezona je rozdělena na podzimní a jarní. Snímky z první jmenované již projekt oznámil. „Pětice tvůrců, jejichž výjimečné filmy tvoří osu podzimní části projektu Tady Vary, patří k nejobdivovanějším a nejvyhledávanějším na klíčových světových festivalech, ale i v kinosálech napříč světadíly. Širokým řadám svých fanoušků vždy nabízí originální příběh zpracovaný do podívané, při které se divákovi tají dech a derou slzy do očí nejen dojetím, ale i smíchem,“ říká umělecký ředitel MFF KV Karel Och. Projekt letos odstartuje 2. října snímkem, jenž se premiéry dočkal už na festivalu v Benátkách, Joker: Folie à Deux režiséra Todda Phillipse. Jde o pokračování oscarového Jokera z roku 2019, který se stal nejvýdělečnějším mládeži nepřístupným filmem s miliardovou tržbou. Opět v něm zazáří protagonisté Joaquin Phoenix a Lady Gaga. Jako druhý film kina 23. října promítnou držitele Zlaté palmy v Cannes – komediální love story s názvem Anora režiséra Seana Bakera. Toho ČSFD nazvala „Stevenem Spielbergem nezávislého filmu“. Hlavních rolí brooklynské striptérky a syna ruského oligarchy se zhostili Mikey Madisonová a Mark Eidelstein. Ve středu 20. listopadu předplatitele uchvátí trans-krimi-kartelový muzikál Emilia Perez režiséra Jacquese Audiarda z právnického prostředí, v němž září i Selena Gomezová. A 8. ledna diváky čeká novinka oscarového režiséra Paola Sorrentina. Pocta jeho rodné Neapoli s názvem Parthenopé se odehrává v kapitolách rozprostřených do několika desetiletí. Hlavní ženské hrdinky se zhostila Celeste Dalla Porta. Prosincový film na středu 18. teprve organizátoři projektu odhalí jako vánoční dárek, nicméně půjde o kultovní klasiku. Program na druhou polovinu sezony pak představí během podzimu. Předplatné lze zakoupit na pokladnách zapojených kin nebo na webu, a to s rezervací konkrétního místa.",
        "category": "Kultura",
        "photos": 7,
        "date": "2024-09-30T14:50:00+02:00",
        "comments": 1
    },
    {
        "title": "Napříč republikou za týden. Běžec chce podpořit lidi s fenylketonurií",
        "content": "Neběží ale od západu na východ jen tak, z plezíru. Akce nazvaná Běh přes ČR má upozornit na to, že mezi námi žijí lidé, které ohrožuje tak zásadní součást potravy, jakou jsou bílkoviny. Nemoc, která odsuzuje lidi k trvalé přísné dietě, se jmenuje fenylketonurie (PKU). „Vzhledem k tomu, že stát hradí těmto pacientům jen polovinu léčby, rozhodli jsme se uskutečnit online veřejnou charitativní sbírku pro podporu těchto pacientů. Aby se pomoc dostala tam, kde je nejvíc potřeba,“ vysvětluje Šimon, který pracuje jako fitness trenér a chce zvýšit obecné povědomí o zmíněném onemocnění. Sám se o něm pořádně dozvěděl poté, co se vyskytlo v jeho rodině. Celý běh chce dokumentovat prostřednictvím sociálních sítí, kde se budou prolínat záběry a fotografie, jak ze samotného běhu, tak i videa týkající se onemocnění. „Videa budeme vydávat pravidelně každý den. Vzhledem k tomu, že budeme zároveň živě snímat moji aktuální polohu na trase, bude mít každý možnost běh podpořit nejen skrze online veřejnou sbírku, ale i tím, že se kdekoli, kdykoli a na jakoukoli vzdálenost ke mně přidá,“ vyzývá usměvavý Šimon, který dnes vyběhl z Krásné u Aše a má v plánu dorazit do Karlových Varů. Další etapa povede do Rakovníka. Řidičům, kteří jej na trase míjejí, děkuje zvednutím ruky. Největší strach má prý ze žaludů, které začaly ve velkém padat ze stromů. „Běžet pod duby je leckdy o zdraví. Klouže to,“ přiznává se smíchem. Svým během chce inspirovat co nejvíc lidí k tomu, aby si šli za svými sny. „To je něco, kvůli čemu tady jsem. Láká mne život bez omezení a tato výzva je důkazem. Je to má volba, že jsem si vybral zrovna tuto cestu napříč republikou,“ říká odhodlaně. Dědičná fenylketonurie, jíž u nás onemocní zhruba jeden člověk z devíti tisíc se zjišťuje už v porodnici novorozeneckým screeningem při odběru kapky krve z paty. V případě potřeby začíná intenzivní celoživotní léčba okamžitě, nejpozději do pátého dne po narození. Pacienti s PKU nesmí jíst většinu běžných potravin, ale ani třeba pít mateřské mléko. Zakázaná je mouka, mléko, pečivo, maso, sýry, vejce, klasické těstoviny či luštěniny. Vhodné jsou pouze vybrané druhy ovoce a zeleniny, které doplňují speciální potraviny s nízkým obsahem bílkovin. Navíc vše, co tito lidé vloží do úst, s výjimkou oleje, cukru a soli, se na gram přesně váží a počítá. „Součet přijatých bílkovin za den musí přesně odpovídat množství, které určí lékař. Bez váhy a kalkulačky neuděláte krok. Dieta je navíc extrémně nákladná. Třeba kilo nebílkovinné mouky stojí asi 240 korun. Balíček těstovin? Skoro dvě stovky. K těmto potravinám je třeba přidávat práškové či tekuté aminokyselinové preparáty nevalné chuti a zápachu. Bez ohledu na finanční náročnost si nemocný musí polovinu léčby hradit z vlastní kapsy,“ předestírá Šimon a doplňuje, že jde o obrovskou zátěž nejen pro člověka, který se s onemocněním potýká, ale pro celou rodinu. „Tito lidé narážejí na nepochopení samotné podstaty nemoci a její léčby, na absenci podpory od oficiálních míst a na nezájem o pacienty ze strany státu. Věřím, že náš projekt to pomůže změnit,“ dodává Šimon Kocourek.",
        "category": "Karlovy Vary",
        "photos": 7,
        "date": "2024-09-30T14:48:06",
        "comments": 0
    },
    {
        "title": "Za druhou výzvou v Lize mistrů v nových oblecích. Sparťané vyrazili na Stuttgart",
        "content": "Když se v lednu Sparta a Stuttgart potkaly v přípravě, český tým vyhrál 2:0. Favoritem však v úterním souboji nebude. Mužstva do něj jdou v rozdílných náladách. Stuttgart povzbuzen gólem ze sedmé minuty nastavení, kterým si ve Wolfsburgu o víkendu zajistil bod, ač hrál poslední půlhodinu bez nespravedlivě vyloučeného Karazora. Destination: 𝗦𝘁𝘂𝘁𝘁𝗴𝗮𝗿𝘁 🇩🇪✈️#acsparta | #UCL https://t.co/a6JLIlebUE „Vyloučení po zjevně špatném rozhodnutí bylo hodně frustrující, ale tým se proti tomu postavil správně. Gól v nastavení je důležitý pro psychiku,“ řekl trenér Sebastian Hoeness. „Vždycky se počítají jen body a my ze složitého zápasu máme jeden. Jsme za něj rádi,“ pronesl gólman Alexander Nübel. v úterý od 18:45 ONLINE Za něj by byli rádi i sparťané, kteří si svůj ligový zápas s Olomoucí předehráli už v pátek. A nečekaně podlehli 2:3, když všechny góly soupeři darovali po individuálních chybách Vitíka a Zeleného. Jejich přehmaty byly vrcholem zvláštního lehkovážného počínání. Hráči jako by usoudili, že je dlouho neškodný soupeř nemůže ohrozit... „Je to varování. Musíme být k sobě kritičtí,“ zdůraznil trenér Lars Friis. Ani v předchozích zápasech v české lize nebyla Sparta přesvědčivá, přestože má sedm výher a jedinou remízu. Mnohem lépe vyhlížela v pohárové kvalifikaci i před dvěma týdny v úvodním duelu základní fáze Ligy mistrů proti Salcburku (3:0). Od 19. července už odehrála sedmnáct zápasů, v první polovině září odcestovalo třináct hráčů na reprezentační akce. Důsledek náročného programu i psychického vypětí dopadl na zápasy v Chance Lize, ke které tým přistupuje úsporněji, i když si to nechce připustit. „Ani na chvíli nemůžeme sundat nohu z plynu. Všichni si uvědomují, co se stalo. Není to jednoduché pro hlavu, pro psychiku. Tuhle facku jsme dostali ve špatnou chvíli,“ prohlásil kapitán Filip Panák. „Poháry jsme zvládali, hráli vyspěle a takhle jsme měli hrát i proti Olomouci.“ Ve Stuttgartu se sparťanům může hrát lépe než v české nejvyšší soutěži, v níž se na ni každý protivník perfektně nachystá. Stuttgart se nezaměří na to, aby eliminoval silné stránky soupeře, spíš bude chtít soupeři vnutit svůj styl. Deniz Undav, útočník, 28 let. Německý reprezentant, přitom na vrcholné úrovni hraje teprve čtyři roky, kdy přestoupil z Meppenu do Unionu St. Gilloise. Pak zamířil do Brightonu, kde se neprosadil a odkud po roce znovu hostoval v Belgii a pak ve Stuttgartu, který ho letos v létě z Anglie vykoupil za 670 milionů korun. V aktuální sezoně dal v pěti bundesligových zápasech čtyři góly, trefil se i v Lize mistrů na Realu (1:3). Ermedin Demirovič, útočník 25 let. S Undavem tvoří jednu z nejobávanějších ofenzivních dvojic bundesligy. Rodák z Hamburku reprezentuje Bosnu a i on dal v pěti kolech aktuální sezony čtyři góly. V létě přišel z Augsburgu za víc než půl miliardy korun. Maximilian Mittelstädt, levý obránce, 27 let. Pozoruhodný příběh: než v létě 2023 přišel do Stuttgartu, působil jen v Berlíně. Z menších klubů se už v mládeži dostal do Herthy, kde hrál až do loňského léta. A kdyby Hertha nesestoupila možná by ani neodešel. Stuttgart za něj zaplatil směšných dvanáct milionů korun. A po roce hrál v základní sestavě národního mužstva na domácím mistrovství Evropy. „Hlavy vzhůru, jdeme dál. Byl to jen jeden zápas,“ řekl útočník Lukáš Haraslín o kolapsu se Sigmou. „Liga mistrů, navíc venku, to nebude nic snadného. Ale musíme být pozitivní.“ Trenér Friis má k dispozici kompletní kádr kromě dlouhodobých marodů Imanola a Cobbauta. Donedávna zraněný stoper Asger Sörensen už byl v pátek připraven. Je možné, že ve Stuttgartu některého z chybujících obránců nahradí. „Na Stuttgart už něco mám v hlavě. Hlavně žádnou paniku,“ podotkl kouč. Stuttgart je německým vicemistrem, ve finiši minulé sezony předčil dokonce i Bayern Mnichov, neměl jen na suveréna z Levekusenu. Solidně odstartoval i do nového ročníku, po pěti kolech má osm bodů za dvě výhry a dvě remízy a je osmý. Před týdnem nadchl impozantním vítězstvím 5:1 nad Dortmundem, finalistou posledního ročníku Champions League. Právě s obhájcem trofeje Realem Madrid se srazil v úvodním kole letošní sezony, do 83. minuty držel remízu 1:1 a chvílemi byl i lepším týmem. V závěru však dostal dvě branky. V kádru nenajdete úplně známá jména, ale buďte si jistí, že jde o špičkové borce. Především oba útočníci Deniz Undav a Ermedin Demirovič jsou pro každého protivníka nebezpeční. Oba v letošním ročníku dali po pěti brankách, právě německý reprezentant Undav zajistil remízu ve Wolfsburgu. Na gól mu přihrál levý obránce Maximilian Mittelstädt, jenž hrál za Německo jako na červnovém Euru stejně jako Undav. V letošní sezoně už má čtyři asistence. Trenér Sebastian Hoeness je synem Dietera Hoenesse, německého vicemistra světa z roku 1986. Sám to dotáhl nejdál do regionální ligy v dresu Hoffenheimu a béčka Herthy Berlín. V osmadvaceti hráčskou kariéru ukončil, jako trenér prošel mládeží Bayernu. První velkou štaci dostal v létě 2020 v Hoffenheimu, od léta 2023 je ve Stuttgartu. Před jeho příchodem se klub zachraňoval v baráži proti Hamburku. Na jaře 2019 dokonce sestoupil, když nestačil na Union Berlín. Po roce v druhé lize se mezi elitu vrátil a poté obsadil devátou příčku. V další sezoně byl patnáctý, další rok šestnáctý a o udržení v bundeslize bojoval ve zmíněném dvojzápase proti Hamburku. Druhá příčka v poslední sezoně je nejlepším umístěným od památného titulu z roku 2007, pátého v historii klubu. Ligu mistrů hrál Stuttgart naposledy před patnácti lety, tehdy postoupil ze skupiny a v osmifinále vypadl s Barcelonou.",
        "category": "Poháry",
        "photos": 3,
        "date": "2024-09-30T14:44:00+02:00",
        "comments": 2
    },
    {
        "title": "Firmám nehrozí za zpoždění daní penále, slíbil Stanjura v povodňových městech",
        "content": "„V okamžiku kdy bude postižena firma, nestihne zaplatit daň, tak nebude žádné penále, pokud si bude dojednávat nějaké odložení daní, splátkové kalendáře. Nebudou žádné správní poplatky, tak aby tím zbytečně neztrácely peníze a vylepšily si cash flow,“ řekl Zbyněk Stanjura. Připomněl, že už minulý týden se rozhodlo o tom, že Národní rozvojová banka (NRB) připraví dva podpůrné programy, ve kterých budou moct malé a střední podniky žádat o záruky za poskytnuté úvěry a o zvýhodněné půjčky. Na záruční program NRB uvolní vláda 500 milionů korun, banka tak bude moct poskytnout podnikatelům záruky za úvěry až v hodnotě 3,5 miliardy korun. „Současně spustíme program přímo zvýhodněných úvěrů z NRB. Ještě debatujeme, ta pomoc podle mě bude odstupňovaná, že čím menší firma, tím ta pomoc procentuálně by mohla být větší, co se týče úroků, až směrem k největším firmám,“ řekl ministr. Krnovský starosta Hradil řekl, že dnešní jednání s ministrem bylo primárně o lokální ekonomice, firmách a živnostnících. „Situace je kritická, velká část z nich byla zasažena a velká část z nich vzhledem k povodňové historii nemá adekvátní pojistky. Takže ty škody jsou obrovské,“ řekl starosta. Stát by podle něj měl krýt mzdové náklady firem, které nyní nefungují. „To, co teď by mělo zafungovat taky, tak jsou odklady odvodů, daní, sociálního, zdravotního pojištění, protože firmy teď opravdu velmi válčí s cash flow, nemají peníze. Na co apelujeme, je čas, protože každý den, který ty firmy stojí, tak krvácí,“ řekl Hradil. Současně Opava a Bohumín žádají o prodloužení vyhlášeného stavu nebezpečí do konce října. „Hlavní důvody jsou dva, jednak předpokládáme, že odpad budeme svážet minimálně do konce října, a ve stavu nebezpečí je to bez poplatků a můžeme poptávat další a další firmy, aby se to sváželo co nejrychleji. U svozu povodňového odpadu se neplatí poplatky státu. Máme tady pořád hromady odpadků. Stále máme také problém s teplem a teplou vodou a s kotelnami, takže si myslíme, že to může pomoci v tom, aby se to ve stavu nebezpečí co nejrychleji odstranilo,“ vysvětlil bohumínský starosta Petr Vícha. Prodloužení stavu nebezpečí nad třicet dnů schvaluje vláda, požádat o to však musí kraj. Stav nebezpečí vyhlásil hejtman v Moravskoslezském kraji kvůli záplavám 14. září. „My jsme požádali o prodloužení do 30. října. Šlo to na hejtmana a uvidíme, jestli hejtman posune posunutí toho termínu na vládu,“ řekl opavský primátor Tomáš Navrátil. Ministr financí Stanjura řekl, že podle jeho informací chce o prodloužení stavu nebezpečí požádat i Olomoucký kraj. „Pokud požádá i Moravskoslezský, myslím si, že vláda tomu vyhoví, ale musíme postupovat podle legislativy,“ řekl ministr, který z Opavy pochází a v letech 2002 až 2010 býval jejím primátorem.",
        "category": "Ostrava",
        "photos": 15,
        "date": "2024-09-30T14:43:00+02:00",
        "comments": 1
    },
    {
        "title": "Na antivaxerku? Lékaře nadzvedlo pozvání na Csákovou, vedení připomněli covid",
        "content": "„Vážení zaměstnanci, pojďte na koncert Ilony Csákové 2. 10. 2024 do Ústí nad Labem, pro všechny zaměstnance platí zvýhodněné vstupenky, při koupi jedné vstupenky získáte druhou zdarma,“ nabídlo marketingové oddělení skoro devíti tisícům pracovníků firmy hromadným mailem. A zdravotníci své naštvání ventilovali v hromadných odpovědích. „Ve shodě s kolegy považuji za nevhodné, aby zdravotnické zařízení v rámci bonusů pro zaměstnance podporovalo umělce, kteří aktivně šíří dezinformace týkající se zdraví,“ psal například jeden z lékařů. „Paní Csáková se k tématu vakcín vyjadřovala nesmyslně v době největšího covidového průšvihu a to opakovaně a dokonce na několika antivaxerských demonstracích. (…) Vyjádření a šíření opravdových dezinformací se zapsaly do historie české dezinfoscény zlatým písmem. Pro vaši informaci, v době největší intenzity šíření pandemie v Masarykově nemocnici (v Ústí) zemřelo na covidovou pneumonii 524 lidí, z nichž očkováno bylo pouhých 12, takže o účinnosti vakcinace se nemusíme bavit. Márnice byla přeplněná a občas připomínala situaci v koncentračním táboře. (…) Přeju všem krásný kulturní zážitek,“ dodal další z lékařů. „Dobrý den, přijde mi, že zdravotnické zařízení by nemělo podporovat umělce/člověka, který během covidové krize dezinformoval populaci a o vakcinaci tvrdil, že je to jed,“ přidal se další. Část mailové komunikace MF DNES poskytl jeden ze zaměstnanců. Sdělil, že ve firmě se spamy, které se týkají koncertu, řešily několik dní. Většina pracovníků s protestem proti benefitům souhlasila, někdo se tím jen bavil, další ale přibývající hromadné maily obtěžovaly. Podle Lenky Kocmanové Taussigové z Oddělení konferenční marketingové podpory Krajské zdravotní však nebylo na nabídce nic špatného. „Byl to prostě benefit a někdo ho využil a někdo ne,“ sdělila s tím, že odpor zdravotníků v hromadných mailech zaznamenala. Čím konkrétně tedy zpěvačka zdravotníky tak naštvala? Patřila k těm, kteří popírali vážnost pandemie, a hlavně byla opakovaně proti hromadnému očkování. „Nenechám si v rámci plošného testování šťourat v hlavě špejlí, protože ti, co to nařizují, jedou podle scénáře Billa Gatese a WHO (Světová zdravotnická organizace). A zadruhé do mě ani do mých dětí nebude nikdo rvát žádnou vakcínu, která je ba naopak kontraproduktivní. Vy, co máte otevřené oči, víte. Nesmíte se bát chránit své děti, své zdraví, vaše životy,“ psala třeba Csáková na Facebooku už v říjnu 2020. A její mediální dosah byl opravdu velký. Až takový, že byť ji nejmenoval, věnoval se jí ve svém „covidovém“ projevu tehdejší prezident Miloš Zeman, který naopak zdravotníky a jejich práci pochválil. „Nenechte se svést lidmi, kteří sice o epidemii vůbec nic nevědí, ale kvůli mediální pozornosti jsou ochotni říkat věci, které poškozují naši společnost. Mám tím samozřejmě na mysli takzvané antirouškaře, ale i další, zubaře, kardiology, zpěváky. Jedna zpěvačka dokonce prohlásila, že za koronavirus může Bill Gates. Ignorujte názory těchto lidí, protože nejsou odborné, a věřte odborníkům, protože jedině ti nám mohou pomoci,“ sdělil Zeman v projevu k národu v době covidové krize 16. října 2020. Zpěvačce, která v roce 2021 dokonce kandidovala do Poslanecké sněmovny za Volný blok vymezující se proti vládním opatřením, ale nepřesnou citací jen nahrál. „Musím říct, že prezident naší země si moje slova špatně přečetl. Já se nikde nevyjádřila, že za covid-19 může Bill Gates,“ reagovala Csáková pro web ŽivotvČesku.cz a dodala, že naopak celá její rodina roušky nosí a nezpochybňuje. Na Facebooku ale za pár dní vakcínu znovu odmítla, když psala o svých nemocných rodičích. „Takže má odpověď na vakcínu je NE! Oni sami po ní taktéž netouží,“ napsala zpěvačka a sdílela článek z facebookové skupiny nazvané „Bojkot POVINNÉHO, plošného testování na covid-19 a následného očkování.“ MF DNES požádala Ilonu Csákovou o reakci na aktuální odpor severočeských zdravotníků, zpěvačka to však odmítla s tím, že ústecký koncert je věc promotéra, je právě zaneprázdněna a o benefitech v KZ nic neví. Stejně se pak vyjádřil i její manažer.",
        "category": "Ústí nad Labem",
        "photos": 1,
        "date": "2024-09-30T14:33:00+02:00",
        "comments": 76
    },
    {
        "title": "Silný ročník má z čeho vybírat, Vysočina rozšiřuje nabídku středních škol",
        "content": "Zřizovatel středních škol, Kraj Vysočina, ve spolupráci s jednotlivými řediteli v uplynulém roce rozšířil nabídku - a též navýšil počty míst na některých žádaných školách, jako jsou gymnázia nebo elektrotechnické obory. Posílena byla i nabídka oborů například vznikem lyceí. Novinky a zároveň i rozšíření nabídky katalogu středoškolských i učňovských oborů přichystali podle krajského radního pro oblast školství Jana Břížďaly (Piráti) i pro letošní deváťáky. Jednou z nejzásadnějších novinek je podle radního vznik úplně nové třídy sportovního gymnázia. Ta bude nově fungovat v rámci Gymnázia v Třebíči. Gymnaziální vzdělávání se sportovními třídami na Vysočině už nějakou dobu existuje. Jedno se nachází v Novém Městě na Moravě. Zaměřené je především na biatlon a běžecké lyžování. Další je v Jihlavě a má návaznost především na atletiku a plavání. „Nové sportovní třídy Gymnázia v Třebíči by měly být postupně zaměřené na čtyři sporty. Je to atletika, triatlon, baseball a tenis. Od září 2025 by se měla otevřít jedna třída s poloviční kapacitou patnácti studentů,“ informoval radní Břížďala. I v případě lyceí, která zažívají v posledním roce renesanci, je několik novinek pro příští školní rok. Jednou z nich je vznik nového, ekonomicky zaměřeného lycea v rámci Agro-technické střední školy v Bystřici nad Pernštejnem. Čtyřleté obory vzdělání, včetně nástavbového studia: Obory šestiletých a osmiletých gymnázií: Jednotná přijímací zkouška v náhradním termínu je stanovena pro všechny uvedené obory vzdělání na dny: Zdroj: MŠMT Jedna třída lycea bude mít kapacitu 30 žáků. „Je to obor, který je zaměřený na všeobecné vzdělávání a má připravovat žáky ke studiu na vysoké škole. Nicméně my se budeme snažit, aby obor nebyl až tak úplně všeobecný. Chtěli bychom do našeho školního vzdělávacího programu zakomponovat takové kompetence, které studentům umožní zapojit se do trhu práce hned po absolvování školy,“ popsal Ivo Solař, zástupce ředitele. Pro příští školní rok navýší svou kapacitu zdravotnického lycea jihlavská soukromá Vyšší odborná škola zdravotnická a Střední odborná škola Farmeko. „Kapacitu studentů nově posílíme také na Obchodní akademii v Havlíčkově Brodě a v Chotěboři. V Třebíči na průmyslové škole se posílí kapacita v oborech informační technologie a technické lyceum s ohledem na to, aby mohli nabírat až třicítku žáků,“ připomenul Břížďala. Výhledově by mohlo na Vysočině vzniknout všeobecně zaměřené lyceum, které by mohlo být další alternativou studia na gymnáziu. „Máme zatím lycea zacílená na určitou oblast - například ekonomickou, pedagogickou či technickou. Ministerstvo školství chce ale nabízet všeobecné vzdělávání i jinou formou než gymnaziální. Proto uvažujeme o vzniku všeobecně zaměřeného lycea,“ naznačil Břížďala. Zájem o tento obor předběžně projevilo Gymnázium a Střední odborná škola v Moravských Budějovicích. „Do budoucna o něm skutečně uvažujeme, ale počkáme s žádostí ještě jeden rok,“ poznamenal ředitel moravskobudějovického gymnázia František Dubský. Pokud jde o maturitní obory, i zde budou žáci vybírat z několika novinek. Například Střední odborná škola v Novém Městě na Moravě bude mít v nabídce hned dvě nová studijní zaměření. „Jedním je obor stavebnictví. Zavádíme ho s ohledem na to, že škola má zatím v nabídce jenom učební stavební obory. Přišlo nám vhodné nabídnout žákům i maturitní obor. Zároveň chceme na této škole zapsat obor sociální činnost. A to v návaznosti na tříletý obor ošetřovatel,“ zmínil Břížďala. Rovněž v oborech učňovského školství jsou novinky. Od nového školního roku posílí obory se zdravotnickým a sociálním zaměřením. „Tím, jak se napříč regionem rozšiřují sociální služby, přijde nám vhodné nabídnout je i ke studiu. Vysočina dlouhodobě podporuje rozvoj domácí hospicové péče. Absolventi učebních oborů ošetřovatel nebo sociální činnost by mohli saturovat poptávku po těchto pozicích. Zároveň ze statistik víme, že tito absolventi obvykle zůstávají těmto profesím věrni. Mají i dobré uplatnění na trhu práce,“ vysvětlil Jan Břížďala. Nově by tak tříletý učební obor ošetřovatel měl vzniknout v Třešti na Střední odborné škole a Středním odborném učilišti. Ten stejný obor by měla otevřít také Střední průmyslová škola a Střední odborné učiliště v Pelhřimově. „To je škola, kde jsme nyní nově otevřeli maturitní obor praktická sestra. Vzhledem k tomu, že se nám podařilo zajistit kvalitní výuku a máme i velmi dobré zázemí a nastavenou spolupráci v pelhřimovské nemocnici, přišlo nám logické otevřít i učební obor s tímto zaměřením,“ podotkl radní. Ve stejné škole se bude nově otevírat také učební obor reprodukční grafik. „Studenti se naučí pracovat v grafických počítačových programech, ovládat počítač a tiskárny. Absolvent pak může pracovat někde v reklamní agentuře, ale i kdekoli jinde,“ shrnul novinky Břížďala. V loňském roce si mohli studenti devátých tříd základních škol vyzkoušet nový elektronický způsob přihlášek na střední školy s uvedením tří prioritních oborů a škol. Na Vysočině byl největší zájem o gymnázia a také o elektrotechnické a IT obory. Stabilně vysoká je i poptávka po víceletých gymnáziích. Naopak v posledních letech příliš netáhnou strojírenské obory. Z učebních oborů žáci preferují obor automechanik a kadeřník. „Už po výsledcích prvního kola přijímacího řízení bylo jasné, že 97,3 procenta deváťáků bylo přijato na jednu ze tří jimi zapsaných a preferovaných škol. Pouze 122 žáků se nedostalo na školu v prvním kole přijímacího řízení. Po druhém kole pak skončili pouze tři žáci nepřijati. Ti postoupili do třetího kola,“ popsal úspěšnost loňských deváťáků krajský radní pro oblast školství Jan Břížďala. Kraj Vysočina patřil v rámci celé České republiky mezi premianty a úspěšnost přijetí na střední školy zde byla nejvyšší. „O první místo jsme se dělili s Ústeckým krajem,“ dodal radní. Nový systém přijímacího řízení si pochvalovali i rodiče dětí. „Zpočátku jsem měla strach, jak to bude fungovat, ale vše šlo hladce. Pozitivní opravdu bylo, že se u dcery ze třídy dostaly opravdu všechny děti na jednu ze tří škol, které si zapsaly. Odpadlo tak pobíhání po školách a hledání volného místa,“ libovala si Lenka Stejskalová z Jihlavy.",
        "category": "Jihlava",
        "photos": 1,
        "date": "2024-09-30T14:17:00+02:00",
        "comments": 0
    },
    {
        "title": "Portugalsko chystá levnou jízdenku na dráhu po vzoru Německa. Bude za 20 eur",
        "content": "Renesance železniční dopravy v Portugalsku probíhá již delší dobu. Nejde totiž jen o to dostat se na určitá místa rychleji, ale hlavně levněji. Německo a Francie již své levné národní železniční jízdenky mají, nyní se k nim připojuje i Portugalsko. Tamní dráhy oznámily zavedení megalevné národní železniční jízdenky, které mají cestujícím zpřístupnit vlaky za pouhých 20 eur (483 Kč), píše portál International Railway Journal. Novinku oznámil portugalský premiér Luís Montenegro. „Jízdenka bude platit ve všech městských, regionálních, meziregionálních a meziměstských vlacích na všech linkách provozovaných Portugalskými dráhami CP (Comboios de Portugal), uvedl. Jedinou výjimkou budou podle něj prémiové linky vysokorychlostních vlaků Alfa Pendular. Nová jízdenka Green Rail Pass bude cestující stát méně než polovinu ceny dosavadních podobných železničních jízdenek. „Je to investice do lidí, je to investice do životního prostředí, investice do budoucnosti,“ dodal Montenegro. Ne všichni jsou však z tohoto návrhu nadšeni. Mezi lidmi v železničním průmyslu i odborníky panují obavy, že tento systém zatíží daňové poplatníky a ohrozí například budoucnost zmíněných vysokorychlostních vlaků. Případné datum spuštění a informace o tom, kdo bude mít na průkaz nárok, zatím nejsou známy. Francie již podobnou železniční jízdenku má. Lístek za 49 eur (1 184 Kč) na měsíc zahrnuje neomezený počet jízd v regionálních a meziměstských vlacích. Kritika ze strany regionálních orgánů však způsobila, že dráhy musely původní velkorysou nabídku pozměnit. Na levnou měsíční jízdenku mají nyní nárok pouze cestující ve věku do 27 let, kteří mají trvalý pobyt ve Francii. Jízdenka také neplatí ve vysokorychlostních vlacích TGV a nevztahuje se na region nejlidnatějšího regionu Francie, který zahrnuje Paříž. Podobný projekt funguje již v Německu. Deutschlandticket od počátku května loňského roku zavedly na regionální a městskou dopravu za 49 eur (1 150 korun na měsíc) tamní dráhy. Mnozí ho označují za největší reformu veřejné dopravy v dějinách země. Německý dopravní svaz VDV odhaduje, že díky lidem, kteří jízdenku využívají, se v období od července do srpna 2023 podařilo ušetřit 1,8 milionu tun emisí uhlíku.",
        "category": "Ekonomika",
        "photos": 9,
        "date": "2024-09-30T14:04:00+02:00",
        "comments": 9
    },
    {
        "title": "Developer Sekyra podpořil sérii přednášek Václava Havla na Harvardu",
        "content": "Přednáška Václav Havel Lecture on Human Rights, Civil Society and Democracy se konala na Harvardově univerzitě v Centru evropských studií Minda de Gunzburg, které bylo založeno v roce 1969 a zaměřuje se na interdisciplinární výzkum sociálních, politických, historických a kulturních rozměrů Evropy. Sérii přednášek iniciovala a podpořila Sekyra Foundation. „Pro mě a Sekyra Foundation je poctou, že jsme dostali příležitost tuto přednášku podpořit. Posláním nadace je podpora liberálních hodnot, lidských práv a morálního univerzalismu. Jsme dlouhodobými partnery nejvýznamnější evropské ceny za lidská práva, Václav Havel Prize for Human Rights, která je udělována Evropským parlamentem. Obzvlášť mě těší, že inaugurační přednášku pronesl můj přítel Michael Ignatieff, jeden z globálně nejrespektovanějších liberálních myslitelů. Liberálové a liberalismus jsou dnes předmětem nevybíravých politických útoků jejich odpůrců, a to nejen na Východě, mezi Prahou a Moskvou, ale i na Západě. Jsem nicméně hluboce přesvědčen, že právě liberální postoje, tolerance, jazyk a politika lidských práv, jakož i důraz na jejich etické kořeny, jsou základem morálního a společenského pokroku,“ uvedl k přednášce Luděk Sekyra, zakladatel Sekyra Foundation. „V době, kdy je demokracie v Evropě i ve Spojených státech ohrožena, bylo namístě uspořádat v harvardském Centru evropských studií (CES) Minda de Gunzburg inaugurační přednášku Václava Havla o lidských právech, občanské společnosti a demokracii. Centrum je střediskem evropských věd na Harvardu a neustále se snaží podporovat intelektuální zvídavost, interdisciplinární výzkum a otevřenou diskusi. Je nám ctí zahájit tento cyklus přednášek ve spolupráci s panem Luďkem Sekyrou a Sekyra Foundation, podpořit tak nezlomnou oddanost Václava Havla svobodě a posloužit jako most mezi odbornými poznatky a praktickou a žitou realitou v oblasti lidských práv,“ konstatoval profesor Daniel Ziblatt, ředitel Centra evropských studií Minda de Gunzburg. Zahajovací přednášku nově ustavené série Václav Havel Lecture přednesl Michael Ignatieff, významný intelektuál, univerzitní profesor, odborník na lidská práva a liberální politik, který byl v minulosti profesorem na Harvardu, prezidentem Central European University, ale i kandidátem na kanadského premiéra. Ve svých knihách se zabývá lidskými právy, ekonomikou, historií či uměním. Cílem přednáškového cyklu Václav Havel Lecture je uctít Havlův odkaz. Přednáška přilákala široké spektrum členů harvardské komunity, kteří se zajímají o Evropu. Patří mezi ně například profesoři jako Mark Elliott, prorektor Harvardu pro mezinárodní záležitosti, Jeremy Weinstein, děkan Harvard Kennedy School nebo John Shattuck, bývalý velvyslanec USA v České republice. Bývalý prezident Václav Havel přednesl v roce 1995 na Harvardově univerzitě projev a následně mu byl udělen čestný doktorát. „Václav Havel se vrací na Harvard po téměř třiceti letech od chvíle, kdy zde v památném projevu oslovil čerstvé absolventy. Jeho přetrvávající věhlas dokazuje trvalou platnost morálního a myšlenkového odkazu této světové osobnosti,“ poznamenal Michael Žantovský, Havlův blízký přítel a dlouhodobý spolupracovník, bývalý diplomat a exředitel Knihovny Václava Havla.",
        "category": "Ekonomika",
        "photos": 4,
        "date": "2024-09-30T14:03:00+02:00",
        "comments": 0
    },
    {
        "title": "Konec Pirátů ve vládě potvrzuje hlasování. Bartoš ho již ale oznámil",
        "content": "Samotné hlasování ale vypadá spíš jako formalita, ostatně Bartoš již minulý týden při jednání vlády premiérovi Fialovi oznámil, že Piráti z vlády odcházejí. Premiér navrhl odvolání Bartoše z vlády kvůli nepovedené digitalizaci stavebního řízení.Piráti reagovali, že je premiér z vlády „vykopl“. „Byl to podraz, SPOLU začalo cestu ke složení vlády s ANO,“ řekl v první reakci Bartoš. Premiér takovou motivaci popřel. „Ivan Bartoš si bohužel nebyl dosud schopen připustit, že digitalizace stavebního řízení je v rozkladu,“ reagoval Fiala. O odchodu z vlády mohou hlasovat všichni členové Pirátů, jichž je podle aktuálních informací 1161. Piráti hlasují o usnesení, že schvalují odstoupení od koaliční smlouvy z důvodu podstatného porušení smluvních podmínek. Navrhl to ostravský Pirát Ondřej Ručka. Diskusi v internetovém fóru, kde dosud i před veřejností probírali všechny své spory, se Piráti rozhodli uzavřít. Končící šéf Pirátů Ivan Bartoš ve videu, které v pátek zveřejnil na sociální síti X, říká, že při digitalizaci stavebního řízení a snaze zlepšit život občanů podcenil, co se stane, když ohrozíte peníze „velkých kluků“ kolem ODS. Po ukončení hlasování obvykle trvá desítky minut, než jsou výsledky k dispozici po odemčení předem určenými členy strany. V úterý podle Bartoše potvrdí poslanecký klub strany a pak dají demisi i další dva ministři za Piráty, zahraničí Jan Lipavský a pro legislativu Michal Šalomoun. Vláda Petra Fialy si i po odchodu Pirátů z vlády udrží většinu ve Sněmovně. ODS, STAN, lidovci a TOP 09 disponují dohromady 104 hlasy. S koalicí navíc ve Sněmovně hlasuje Ivo Vondrák, který se po volbě prezidenta rozešel s hnutím ANO, když podpořil Petra Pavla, a ne Andreje Babiše.",
        "category": "Domácí",
        "photos": 1,
        "date": "2024-09-30T13:55:00+02:00",
        "comments": 72
    },
    {
        "title": "Proč Fenerbahce spoléhá na Mourinha. Poslední kousek? Bizarní protest a žlutá",
        "content": "Na laptopu, který má u střídaček k dispozici, si záznam od svých analytiků nechal zastavit v momentě údajného ofsajdového postavení, kvůli kterému neplatila jedna z branek Fenerbahce na půdě Antalyasporu (2:0). Počítač pak vzal a položil ho přímo před objektiv jedné z kamer, co snímala hru. „Neřekl jsem jediné slovo. Na nikoho jsem netlačil,“ ujišťoval na následné tiskovce s takřka netečným výrazem ve tváři. „V zápase jsem viděl spoustu podivných rozhodnutí, tohle bylo jedno z nich. Že mi dal rozhodčí žlutou kartu, je oukej,“ pokrčil rameny. Jose Mourinho is incredible. Protesting a decision by putting a picture of it in front of camera. What a man. https://t.co/iwbT96plUh Mourinho v Turecku? Jako byste hodili mentosku do lahve od Coca-Coly. Všem muselo být jasné, že tohle spojení zkrátka bude výbušné. A nepřekvapilo by, kdyby šlo ze strany vedení klubu od prvního dne také o lehce o vypočítavý krok. Když letos v dubnu vrcholila turecká fotbalová krize, členové Fenerbahce i kvůli verdiktům rozhodčím, které považují za dlouhodobě tendenční, hlasovali o možném vystoupení z elitní soutěže. Gigantické shromáždění na stadionu Sükrüho Saracoglua tehdy zaujalo i zahraniční média. Světové agentury citovaly klubového prezidenta Aliho Koce, který otevřeně hovořil o tom, jak je modrožlutým barvám na trávníku i ve sportovním zákulisí ubližováno. I proto šéfové Süper Lig společně s Tureckou fotbalovou federací (TFF) přizvali na závěrečná kola zahraniční odborníky VAR, což bylo v neděli večer téma i pro Mourinha. „Je mi úplně jedno, odkud rozhodčí nebo jeho kolega u videa je. Hlavně ať nedělají chyby a rozhodují správně,“ mračil se po jedné z otázek a vrátil se k neuznanému gólu: „Můj analytik přede mě postavil jednoznačný záběr. Já počítač vzal a postavil ho před kameru. Nic víc.“ Jestli Fenerbahce cítí křivdu a hledalo autoritu, která dokáže třeba i mimoděk vytvořit tlak na sudí a možná i lidi nad nimi, těžko mohlo vybrat lépe. Protřelý mazák Mourinho už ve fotbale viděl a zažil úplně všechno. Je zvyklý, že každá jeho grimasa i gesto jsou ostře sledované, kór teď v Istanbulu, který je fotbalem doslova posedlý. A věděl to samozřejmě i zmiňovaný Koc, výrazný boss celého klubu, který při angažování jedenašedesátiletého Portugalce nemusel v první řadě myslet na sportovní úspěch. Mourinho má vrátit značce z rušné čtvrti Kadiköy vážnost na mezinárodní i domácí scéně, kde měly v posledních letech politicky navrch jiné kluby, především Galatasaray. Na titul si navíc v poslední dekádě sáhly také Besiktas, Trabzonspor či poprvé v historii Basaksehir s Bursasporem. Po sedmi kolech nového ročníku je Fenerbahce druhé za Galatasarayem, kterému ve vypjatém derby v předminulém kole podlehlo 1:3. Mourinho pak dostal pokutu za to, že nepřišel na tiskovou konferenci., „Přitom já se za celých čtyřiadvacet let, co působím ve fotbale, žádné tiskovce – a zejména po porážce – nevyhnul. Nebál jsem se jediného novináře ani žádné otázky. A nebojím se ani vás,“ oznámil tureckým žurnalistům, kteří o pár dnů později žádali vysvětlení. Mourinha urazilo, že na tiskovku na stadionu rivala musel čekat přes hodinu a čtvrt. „Když skončil zápas, pogratuloval jsem trenérovi soupeře. Pak jsem šel na bleskový televizní rozhovor a pak jsem čekal a čekal a čekal. Chtěl jsem začít, už jsem byl ve dveřích, ale nepustili mě. Nechápu, proč po takových zápasech nezačíná mluvit hostující trenér,“ divil se. „Slyšel jsem, že jsem svou absencí neprojevil dostatek respektu. Ale jestli to k někomu bylo neuctivé, tak ke mně,“ doplnil. Během tří měsíců v Turecku přitom podobně vystříkl už poněkolikáté. Ať už kvůli poměrům v tureckém fotbale nebo kvůli rozhodčím. Výstup měl i po letním vyřazení z kvalifikace Ligy mistrů s francouzským Lille. „V Lize mistrů bychom finále stejně nehráli. Fajn. Teď jdeme do Evropské ligy a bude to jen kdyby. Kdyby, kdyby, kdyby! Pokud bych řekl, co tím myslím, akorát budu mít problém. Proto zůstávám jen u obyčejného kdyby.“ Že nechápete? „Pokud se chcete dozvědět víc o kdyby, která mám na mysli, pusťte si mé poslední finále s AS Řím proti Seville. Jistě pak všechno pochopíte,“ řekl novinářům. Tehdy, v květnu 2023, Mourinho po prohraném finálovém zápase neudržel nervy a v garáži pozurážel anglické rozhodčího v čele s hlavním Anthonym Taylorem. Dostal čtyřzápasový flastr, kvůli kterému nemohl na lavičku při loňských duelech Evropské ligy se Slavií. Tu potká letos v prosinci v Edenu znovu. Už jako ostře sledovaný kouč Fenerbahce.",
        "category": "Fotbal",
        "photos": 4,
        "date": "2024-09-30T13:42:00+02:00",
        "comments": 0
    },
    {
        "title": "Dodávkou s dětmi. Na rozlučku s létem míříme do italského Livigna",
        "content": "Jemně prší, hory jsou zahalené do cárů mraků. Na polní cestě se vyhýbáme kalužím. V pozdním odpoledni světla rychle ubývá. Junior statečně šlape v nepromokavé bundě a kalhotách, s kšiltovkou naraženou do očí. Cíl máme před očima: nízké šedé budovy pod lesem. U stavení postávají krávy. Jdeme právě včas. Na farmě Alpe Vago se chystá večerní dojení. Jsme jen pár kilometru za Livignem. Horské údolí s italským městečkem leží v nadmořské výšce přesahující 1 800 metrů. Takže na českou Sněžku bychom museli postavit pořádně vysokou věž, abychom se takhle vysoko dostali. Přežití místních horalů byla křehká hra s přírodou, kdy v izolovaném údolí hledali všechny možné dostupné zdroje. A dobytek byl základ, na kterém lidský ostrůvek obklopený vysokými horami stál. Podzimní atmosféra na farmě Alpe Vago Krávy už čekají v chlévě. Farmář dává základní instrukce: sevřít palec a ukazováček, zmáčknout a trochu potáhnout dolu. A Junior jde na věc. V časech, kdy si děti často myslí, že se mléko rodí v tetrapaku v obchodním centru, stiskne teplý cecík a odstříkne bílou tekutinu. „Bravo,“ oceňuje farmář. Zlatý hřeb programu je pak samozřejmě ochutnávka skvělého čerstvě nadojeného mléka. Toto místo je v podstatě letní pastvina. Stádo tady zůstává do začátku září, kdy ho zaženou dolů do údolí, což je mimochodem velká sláva. Součástí prohlídky Alpe Vago je i ochutnávka sýrů a uzenin zdejší produkce, hotová přehlídka lahůdek. Zatímco krávy patří k tradičním obyvatelům údolí kolem řeky Spol, lamy jsou „náplavy“. Malé stádo těchto býložravců původem z jihoamerických And chovají na farmě Tresenda. A půjčují je na „venčení“. Jak taková vycházka s lamami vypadá? Kdo by si myslel, že je to záležitost v doprovodu chovatele, ten je na velkém omylu. Tak jako my. Přijíždíme totiž k areálu Tresendy a před recepcí jsou „zaparkované“ hned dvě lamy, které uždibují trávu. Usměvavá recepční nám dává krátkou instruktáž: „T.J. je větší, ale poslušnější. Když chcete, aby šel, držte vodící lano hned u ohlávky. Když povolíte, lamy to vnímají tak, že se mohou napást. Během vycházky sledujte šipky,“ popisuje. To je všechno. Enjoy! Vycházka s lamami je vhodná i pro menší děti. Pak už držíme dvě lamy na laně a vzdalujeme od farmy. Bílá alpaka je trochu svéhlavá a chce ochutnat snad všechny rostliny kolem pěšinky, potoka, vesmíru a vůbec. Lamy patří do čeledi velbloudovitých a stejně jako jejich vzdáleným příbuzným jim neustále dorůstají řezáky ve spodní čelisti, takže se dokáže napást prakticky všude. Jejich vedení zvládá i náš pětiletý Junior, který si nemůže vybrat, kterou ze dvou lam bych chtěl vést. Střídá je po pěti minutách a oči mu září nadšením. Na konci vycházky se jdeme ještě podívat do stájí. Vedle boxů pro koně mají svůj kout i lamy. Polehávají a spokojeně přežvykují seno. A všechny mají roztomile komický předkus. Být v horách a nevyrazit na túru? To by byl hřích. Livigno se stalo vyhledávanou destinací pro milovníky kol. Horský masiv, který se zvedá západně nad městečkem, je protkán traily a cyklostezkami. Areál obsluhují lanovky. Moderní kabinové Carosello 3000 má horní stanici ve výšce 2 750 metrů nad mořem. Od ní vede červená značka i cyklostezka na Monte delle Rezze (2 858 m). Nejprve široká cesta se postupem doby změní v horskou pěšinu. Na dětský kočárek to opravdu není, ale s dětskou krosnou je snadno zvládnutelná. Vycházka od horní stanice Carosello 3000 po hřebeni a zpět do italského horského střediska. To jsme ještě měli úsměvy na tváři. Na vrcholu je překrásný rozhled na liviňské jezero a okolní alpské hřebeny a také turistická útulna – ideální místo na piknik, aby se dětem horská turistika nezprotivila. Na zpáteční cestě jsou dvě možnosti. Spustit se dolů do údolí opět na palubě kabinové lanovky, nebo vyrazit po červené značce po hřebeni a pak dolů. Tato turistická trasa má číslo 162. Vzdálenost ke kostelu Santa Maria přímo v centru Livigna je to slabých osm kilometrů. Ale to převýšení. Na trase turisté sestoupí o 987 výškových metrů. Zvolili jsme sestup po vlastních. Udržet děti v dobrém rozmaru pomáhala naučná stezka zaměřená na horskou zvířenu propojená s aplikací v mobilním telefonu. Každé zvíře má svoji sochu, aplikace umí přehrát jeho zvuk a nabízí i kvíz. Vše se jednoduše stáhne do mobilního telefonu pomocí QR kódu. Funguje to skvěle. Místo obvyklé otázky „Kdy už tam budeme?“ děti vyhlížejí další zastávku stezky. Nakonec jsme dokodrcali až dolů. Dospělé členy výpravy ještě dva dny bolely lýtkové svaly. Výhled na vrcholové partie nad italským horským střediskem Na černobílé fotografii vypadají Enrico Silvestri (1874–1947) a Domenica Bormolini (1880–1959) jako vážní lidé. Vzali se v roce 1908. On byl obchodník s dobytkem, ona se starala o chod velkého domu. Neměli děti. Jejich domov se dochoval téměř ve stavu, v jakém jej Enrico a Domenica užívali. Není divu, že dnes „u nich doma“ sídlí muzeum, které ukazuje, jak lidé v minulosti žili a hospodařili v odlehlém horském údolí. Mohlo by se hodit: Prohlídka začíná v suterénu, který ve starých liviňských domech sloužil jako hospodářské zázemí. Přes patra zaměřená na každodenní život, který se často odehrával v jednom pokoji, končí něčím, nad čím by Enrico a Domenica patrně v údivu kroutili hlavou: příchodem moderního turismu. Ten ekonomiku údolí posunul úplně někam jinam. První dva lyžařské vleky byly zprovozněny roku 1959, tedy v roce, kdy Domenica zemřela. O šest let později, v roce 1965, byl dán do provozu tunel Munt la Schera, který spojil Livigno se Švýcarskem a otevřel dveře turistům z celé Evropy. Tady je důležité zmínit, že ač je kdysi zapomenuté alpské údolí vyhledávaným cílem lyžařů, cyklistů, turistů, milovníků adrenalinu i vrcholových sportovců, kteří se zde dostávají do formy, udrželo vizuálně starosvětskou tvář. I nové budovy kombinují dřevo a kámen na fasádách a nejsou vyhnané zbytečně do výšky. Mimochodem, špičkoví sportovci to tady mají rádi. Před pařížskou olympiádou v Livignu trénovali Josef Dostál i Martin Fuksa a oba pak brali zlato. Když panuje opravdu škaredé počasí, cachtání v teplé vodě zachrání den. Aquapark Aquagranda se nachází na samém okraji městečka na dohled od jezera. Své si tady najdou jak rodiče (saunový svět), i malé děti, protože bazény tady postavili už od hloubky 20 centimetrů. Největší atrakci představuje obří káď vysoko na kovové konstrukci, která se neustále plní vodou a jednou za čas s hromovým šplýchnutím vylije. Sází tady na opravdu teplou vodu, při naší návštěvě 34 stupňů. Samozřejmostí je velké parkoviště před akvaparkem, kde je první hodina zdarma a pak se platí jedno euro za každých šedesát minut a to v automatu před vchodem do aquaparku. V Livignu je pozoruhodná koncentrace benzinových pump a prodejen s parfémy. Kvůli tomu druhému si tam člověk připadá tak trochu jako na letišti. Litr nafty jsme tankovali v přepočtu za 30 korun. Kdo zná ceny na italských pumpách si uvědomí, že tady něco nehraje. Livigno má zvláštní daňový a celní status, který má kořeny v historii a v současnosti je velmi výhodný pro turisty. Přehradní jezero Neplatí se zde DPH (daň z přidané hodnoty), spotřební daně a do určité míry ani clo. Důvod? Chudobné odlehlé údolí vedlo místní horaly k pašeráctví. A všichni rozumní vládci si spočítali, že hlídat hranice v horách s nevyplatí. Takže osvobození od cel v dnešním významu zavedl roku 1805 císař Napoleon Bonaparte a v jeho stopách pokračovali Habsburkové, Italové a následně i Evropské hospodářské společenství, tedy předchůdce dnešní EU. S „garsonkou na kolech“ cestujeme už od roku 2010, kdy jsme vyrazili na expedici do východního Turecka malou dodávkou Mitsubishi L300. Když se nám narodil první potomek, nechtěli jsme nezávislé cestování na čtyřech kolech opustit, naopak jsme začali plánovat několikaměsíční cestu po Evropě. Tu jsme absolvovali v roce 2021 vozem Weinsberg CaraBus 630 ME, kterým cestujeme dodnes. Jedná se obytnou vestavbou do dodávky Fiat Ducato. Motor má výkon 160 koní, uvnitř mohou cestovat čtyři lidé. Proti sériovému provedení jsme přidali na střechu solární panel a k němu měnič napětí se zdvojenou nástavbovou baterií. Po narození Juniorky jsme rozšířili počet míst na spaní na čtyři plnohodnotná lůžka pomocí zvedací střechy se střešním spaním. Vozidlo je servisováno v Karavan Centru Morava.",
        "category": "Cestování",
        "photos": 61,
        "date": "2024-09-30T13:37:00+02:00",
        "comments": 1
    },
    {
        "title": "Likvidace drůbeže zasažené ptačí chřipkou začne na Klatovsku ve středu",
        "content": "Plánovaný termín začátku likvidace dnes sdělil mluvčí Státní veterinární správy (SVS) Petr Vorlíček. „Plánujeme to na středu. Podílejí se na tom kolegové z Brna, musí se objednat plyn a CO2 (oxid uhličitý). Od středy od rána by to mělo probíhat,“ řekl. Klatovské rybářství, jemuž chov patří, uvedlo, že úhyny jsou zatím jen v jedné hale, takže je šance nelikvidovat celý chov. „Legislativa mluví o tom, že když je zasažený celý chov, tak se likviduje celý,“ uvedl Vorlíček. Pokud je v chovu, který je propojený, společný personál, tak je podle něj jen otázkou času, než se nákaza dostane do dalších částí chovu. „Je to vlastně preventivní utracení,“ dodal. V chovu uhynuly zatím stovky kachen v jednom z objektů areálu, kde podnik chová zhruba 27 tisíc kusů různých druhů ptáků, zejména kachen, ale také bažantů, orebic a divokých kachen. „Vyšetření v chovu potvrdilo výskyt vysoce patogenního subtypu viru H5N1. Na místě byla přijata opatření s cílem zamezit šíření nákazy z chovu,“ uvedl v pátek večer Vorlíček. V polovině ledna 2023 musela firma Česká drůbež usmrtit kvůli ptačí chřipce všechny slepice na své farmě v Brodu nad Tichou na Tachovsku. Jednalo se o 750 tisíc nosnic ve třech halách, což představovalo 15 procent všech českých slepic.",
        "category": "Plzeň",
        "photos": 17,
        "date": "2024-09-30T13:34:00+02:00",
        "comments": 0
    },
    {
        "title": "Komise vytkla Berkovi dlouhé nastavení na Spartě. Vyloučení byla v pořádku",
        "content": "V uplynulém kole dostalo červenou kartu hned devět hráčů. Komise podle manuálu veřejně hodnotí čtyři situace vybrané médii a novináři mezi ně zařadili tři vyloučení. V závěru zápasu mezi Plzní a Mladou Boleslaví domácí Červ v souboji po odehrání míče přišlápl Dominika Kostku. Sudí Lukáš Nehasil nejprve žádný karetní trest neudělil, ale po zásahu videorozhodčího Pavla Orla a přezkoumání situace záložníka Viktoria v 85. minutě vyloučil. „Šlo o surovou hru. Hráč domácího družstva po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví,“ uvedla komise k momentu v závěru utkání, v němž Plzeň s Boleslaví remizovala 1:1. FC Viktoria Plzeň – FK Mladá Boleslav: v 83. min. utkání rozhodčí na základě intervence VAR správně vyloučil hráče domácího družstva č. 6 za surovou hru. Po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví. https://t.co/qLHMP8PTsJ Za podobný zákrok byl v sobotním utkání s Karvinou vyloučen i Hofmann. Kapitán Slovácka ve 20. minutě rovněž nejprve odehrál míč a pak prošlápl nohu Filipa Vechety. „Rozhodčí na základě intervence VAR (videorozhodčího) správně vyloučil hráče domácích za surovou hru. Po odehrání míče zasáhl svojí podrážkou soupeře do lýtka vyšší intenzitou a ohrozil jeho zdraví,“ uvedla komise. Těsně před přestávkou sudí Jan Petřík po druhé žluté kartě vyloučil i hostujícího kapitána Jaroslava Svozila, k tomuto momentu se komise veřejně nevyjádřila. Celek z Uherského Hradiště doma zvítězil 2:1. V zápase Pardubic s Teplicemi dostali červenou kartu tři hráči - dva domácí a jeden hostující. Sudí Dalibor Černý navíc v závěru vyloučil i domácího trenéra Jiřího Saňáka. Novináři vybrali červenou kartu z nastavení první půle pro Solila, jenž šlápl na holeň ležícího Roberta Jukla. „Rozhodčí na základě intervence VAR správně vyloučil hráče domácího družstva za hrubé nesportovní chování. Mimo souboj o míč úmyslně šlápl podrážkou na soupeřovu holeň,“ uvedla komise k zápasu, který brankou z penalty v závěru vyhrály Teplice 1:0. FK Pardubice – FK Teplice: ve 42. min. utkání rozhodčí na základě intervence VAR správně vyloučil hráče domácího družstva č. 24 za hrubé nesportovní chování. Mimo souboj o míč úmyslně šlápl podrážkou na soupeřovu holeň. https://t.co/UI3OXxoiE4 V páteční předehrávce mezi Spartou a Olomoucí sudí Berka nastavil o dvě a půl minuty více, než původně po uplynutí základní hrací doby avizoval. Zápas tak skončil až ve 100. minutě. Pražané v závěru hráli přesilovku a snažili se o vyrovnání, což se jim ale nepovedlo a Sigmě nečekaně podlehli 2:3. „V nastavených sedmi minutách došlo mimo běžných přerušeních hry ke dvěma situacím, za které měla být hra nastavena. Střídání dvou hráčů hostujícího družstva - 61 sekund. Zdržování brankáře hostujícího družstva při kopu od branky, při němž byla udělena žlutá karta - 42 sekund,“ uvedla komise. „Dle názoru komise by bylo správné ukončit utkání v čase 98:50 v takzvané neutrální zóně, když se míč dostal k brankáři domácích. Rozhodčí ještě nechal brankáře provést dlouhý nákop a poté již dle instrukcí komise musel nechat útočnou akci dohrát. Rozhodčí jsou instruováni neukončovat utkání v momentech při útočných akcích v blízkosti pokutového území,“ dodala komise.",
        "category": "Chance Liga",
        "photos": 2,
        "date": "2024-09-30T13:27:00+02:00",
        "comments": 8
    },
    {
        "title": "Velkolepý triumf ve stínu tragédie. Pogačarovu euforii kalila smrt cyklistky",
        "content": "Pokud někdy někdo ztělesňoval výraz „nejlepší cyklista na světě“, byl to právě Pogačar na švýcarských silnicích, když si jel pro duhový dres. Netajil se tím, že po něm touží. „Označuje vás za elitního jezdce, už několik let je mým velkým cílem ho získat,“ hlásil před šampionátem. Jeho slova ale evidentně nebraly ostatní týmy dost vážně, protože když sto kilometrů před cílem nastoupil, žádný z dalších favoritů se za ním nezvedl. Chvíli mu pomáhal slovinský kolega Jan Tratnik, nějakou dobu se s ním držel Pavel Sivakov ve francouzském dresu, posledních padesát kilometrů pak už absolvoval úplně sám. Že by mu ale po vyčerpávajících šesti hodinách v sedle docházely síly nebo dovolil soupeřům přiblížit se? Ne a zase ne. „Je těžké popsat, jak silný Tadej je,“ přiznal bronzový Mathieu van der Poel. „Když jsem ho viděl útočit, myslel jsem, že to je jen atak z paniky, protože nemá dost silný tým, ale dokázal to dotáhnout až ke zlatu.“ Sám Pogačar pak svůj únik okomentoval: „Nebyl z paniky, ale rozhodně byl hodně hloupý. Měl jsem pocit, že jsem sám sebe střelil do nohy. V posledním kole už jsem viděl rozostřeně, ale nemůžu si stěžovat,“ zářil s duhovým dresem na hrudi a medailí pověšenou na krku. „Je to neskutečný úspěch, při každém rozhovoru se mi hrnou slzy do očí.“ Pogačar se kromě vysněného titulu dočkal i bájné trojkoruny Giro–Tour–mistrovství světa. Teprve jako třetí cyklista v historii a po dlouhých sedmatřiceti letech. I proto van der Poel mluvil o „Pogačarově éře“, ve které se světový peloton nachází. „Vlastně si myslím, že jsme teprve na začátku,“ vyřkl s lehkou nervozitou v hlase. Přestože si na takový kousek možná budeme muset počkat dalších 37 let, Pogačarův triumf nebude bohužel tím hlavním, čím curyšský šampionát vstoupí do historie. Od pátečního večera se všichni v dějišti mistrovství snažili vyrovnat se zprávou o tragické smrti osmnáctileté Švýcarky Muriel Furrerová, která se fatálně zranila přímo během závodu juniorek. Ke stánku švýcarského týmu v centru města nosili lidé celý víkend svíčky, pietní místo vzniklo také u kostela Wasserkirche na druhém břehu řeky Limmat. Od stromu, který fanoušci obložili květinami, je krásný výhled na Münsterbrücke, kde vznikaly jedny z nejmalebnějších fotografií duhových klání. Pro Furrerovou bylo to čtvrteční vůbec první v kariéře. Žádné další už nepřidá. Závod pro veřejnost se v neděli ráno proměnil v pietní jízdu. Švýcarská reprezentace navlékla černé pásky a na startu závodů jí byla vyhrazena první řada. Předstartovní dění, které je jinak plné hektického přesouvání, povelů, hvizdu píšťalek komisařů a hukotu motorů řadících se doprovodných aut, se na okamžik úplně zastavilo. Jezdci, organizátoři i zástupy fanoušků se spojili v němé vzpomínce. Památník juniorské cyklistky Muriel Furrerové, která zemřela během závodu na mistroství světa v Curychu. „Minuta ticha na startu, plačící holky ze švýcarského týmu… Doufala jsem, že tohle nikdy nezažiju,“ přiznala šampionka sobotního závodu Lotte Kopecká a své druhé světové zlato věnovala právě Furrerové. „Je to zdrcující pro celý cyklistický svět,“ řekl po triumfu Pogačar. „Všichni jsme dnes jeli s myšlenkou na Muriel. Takové tragédie se bohužel dějí příliš často. Musíme se starat jeden o druhého, protože cyklistická komunita je malá a děláme nebezpečný sport.“ Snad se i s přispěním nového šampiona stane trochu bezpečnějším.",
        "category": "Cyklistika",
        "photos": 20,
        "date": "2024-09-30T13:23:00+02:00",
        "comments": 2
    },
    {
        "title": "RECENZE: Co je doma, to se počítá aneb Boučková za sto procent",
        "content": "Ten dům je skutečný, má své místo v Praze a představuje v autorčině vyprávění skoro celý svět. Žila tu krátce ona, žila tu dlouho její matka. Tím domem šly dějiny, od první republiky po dnešek. Dějiny brutálně pomlácené dvojicí totalit: nejdřív německým nacismem, později ruským stalinismem, který po osmašedesátém roce zmutoval do takzvané normalizace. Kniha má ale hlavně linku osobní, autorka stopuje, a to s elánem přímo reportážním, osudy konkrétních lidí, kteří s domem, postaveným v roce 1885, souviseli. A nejsou to žádné obyčejné životy, jsou to osudy neobyčejné, výjimečné, intenzivní. Osudy, v nichž se odráží proměnlivá československá historie, její politika, společnost, kultura. Soukromé tady obratem vrůstá do obecného, jedinečné do univerzálního. Tereza Boučková, Odeon, Praha 2024, 208 stran, prodejní cena 299 Kč V tom domě žily velké herečky Zita Kabátová a Alena Vránová. Bydlel tady lékař Berthold Epstein, kterého si v koncentračním táboře Osvětim vybral jako svou pravou ruku zrůdný Josef Mengele. A místem prošli také novinář a politik Hugo Vavrečka – anebo jeho vnuk Václav Havel. Někdo byl s lokalitou svázaný těsně, někdo volněji. Jeden tam žil dlouhé roky, jiný tam docházel příležitostně za svou milou. Někdo si vzpomínku podržel a rád se o ni podělil, v jiných kauzách musela autorka rozjet pátrání málem detektivní. A samozřejmě měla etické dilema: ne každý chtěl své dějiny spojené s tím místem publikovat. „Mám právo vstoupit do jejich životů?“ ptá se sugestivně Boučková v jednom místě knihy. „Mám právo o nich psát?“ Ty kauzy jsou samozřejmě silné, nabité emocemi k prasknutí. A jsou to emoce dvojí: jednak tehdejší, jednak dnešní. Boučková totiž napsala příběh jako zrcadlo. Vnímá s úděsem, jak se historie opakuje, jak se likvidační mašinérie nacismu a stalinismu propisuje do globálních hrůz dneška, počínaje genocidním tažením Ruska na Ukrajině přes útok Hamásu na Izrael až po osamělého střelce z Filozofické fakulty, který loni v Praze zavraždil čtrnáct lidí. „Jaký smysl má vyprávění minulých příběhů, když se kousek od nás děje v přímém přenosu tohle.“ Autorka má sice o zločinu a trestu jasno, cloumá s ní spravedlivý vztek, v čem ale jasno nemá, co nemůže pochopit, je proč – proč se tahle šílenství opakují, proč je člověk tak nepoučitelný. Možná by ta překotná reportáž zasloužila odstup, vychladnutí, analýzu. A možná ne. Autorka šla druhou cestou – a jako třetí linku svého vyprávění zvolila rovinu intimní, svůj vlastní život. K dějinám domu a přítomnosti světa připojila vlastní, jemné a lyrické vzpomínání na hravé a dobrodružné dětství, zrání, první zájmy o divadlo, hudbu, kulturu. Vypjaté emoce tady najednou povolí, opadnou, apelativnost vystřídá tiché usebrání, ohledání základů vlastní existence. Těmi jsou právě vzpomínky, vědomí sounáležitosti, paměť a identita. U autorky tím spíš, že její matku rozložilo ještě zaživa totální zapomnění – Alzheimerova nemoc. S matčinou smrtí pak umírá obrazně i samotný dům. Objekt mění majitele. A příběh se uzavírá větou: „Nic se nemá odkládat.“ Dům v Matoušově ulici je nejsilnější, nejangažovanější a taky nejlepší kniha Terezy Boučkové. Prvotřídní román, kde je všecko. Osobní promítnuté do globálního, lyrika i epika, pravda proti lži, láska proti smrti. Může tahle kniha dostat v hodnocení 110 %?",
        "category": "Kultura",
        "photos": 1,
        "date": "2024-09-30T13:11:00+02:00",
        "comments": 0
    },
    {
        "title": "V čele Všeobecné zdravotní pojišťovny zůstává ředitel Zdeněk Kabátek",
        "content": "Pokračování ředitele Zdeňka Kabátka navrhl podle Zdravotnického deníku předseda správní rady VZP poslanec Tom Philipp (KDU-ČSL). Po srpnovém jednání rady avizoval, že rada v pondělí bude o novém řediteli hlasovat a on Kabátka navrhne. „Počet hlasů, které Zdeněk Kabátek získal, ukazuje na to, že je správní rada s jeho prací spokojená,“ řekl Philipp. Po srpnovém jednání rady avizoval, že rada dnes bude o novém řediteli hlasovat a on Kabátka navrhne. Ocenil zvládnutí přílivu uprchlíků z Ukrajiny, kteří dostali přístup k veřejnému zdravotnímu pojištění a většina se registrovala k VZP, nebo nastartování přípravy nového informačního systému pojišťovny. Deset členů rady je jmenováno vládou, mezi nimi jsou zástupci ministerstva zdravotnictví, poslanci nebo senátoři. Dvacet členů volí Poslanecká sněmovna. Jsou mezi nimi většinou poslanci, včetně opozičních. Současné správní radě končí mandát v únoru 2026. Z 20 členů volených Sněmovnou je osm nominovaných hnutím ANO, čtyři za ODS, po dvou za Piráty, STAN, SPD, KDU-ČSL a jeden za TOP 09. Z deseti vládních nominantů jsou tři spojení s ODS a po jednom se STAN, TOP 09 a Piráty. Kabátek byl poprvé zvolen do čela VZP v roce 2012, znovu pak v roce 2016 a 2020. Tehdejší ministr financí Andrej Babiš (ANO) výběr kritizoval, Kabátka v tiskové zprávě ANO označil za kontroverzní osobu spojenou s „největším kmotrem českého zdravotnictví“, někdejším náměstkem ministra zdravotnictví Markem Šnajdrem. „Pana Kabátka považuji za představitele éry českého zdravotnictví, která je protkaná korupcí a úplatky,“ uvedl. V roce 2020 byl Kabátek ve funkci potvrzen 21 z 26 hlasů, v radě mělo tehdy ANO osm hlasů. V roce 2020 se radní nejprve pokoušeli zvolit ředitele v říjnu, nakonec byli úspěšní v listopadu. Současné správní radě končí mandát v únoru 2026. Z 20 volených Sněmovnou je osm nominovaných hnutím ANO, čtyři ODS, po dvou za Piráty, STAN, SPD, KDU-ČSL a jeden za TOP 09. Z deseti vládních nominantů jsou tři spojení s ODS a po jednom se STAN, TOP 09 a Piráty.",
        "category": "Domácí",
        "photos": 2,
        "date": "2024-09-30T12:06:00+02:00",
        "comments": 4
    },
    {
        "title": "Bond girl Monica Bellucci slaví 60. Exmanželka herce Cassela září i v modelingu",
        "content": "V posledních letech se Monica Anna Maria Bellucci objevila například v bondovce Spectre (2015), a to jako vůbec nejstarší herečka, která si kdy zahrála Bond Girl. Její věk se řešil tak moc, až se skoro zapomnělo, jak skvěle si s postavou tajemné vdovy po nájemném vrahovi poradila. Rodačka z italského města Città di Castello do světa showbyznysu pronikla už v šestnácti letech. S modelingem začala podle svých slov proto, aby si vydělala na studium práv. Bohémský životní styl ji ale zlákal natolik, že z plánů na právnickou kariéru nebylo nic. K dalším slavným filmům, v nichž si Bellucci zahrála, patří například snímky Podezření, Zvrácený, Asterix a Obelix: Mise Kleopatra, Matrix Reloaded, Matrix Revolutions, Umučení Krista (role Máří Magdalény), Sejmi je všechny či Kletba bratří Grimmů. Zatím naposledy zazářila v komedii Tima Burtona Beetlejuice Beetlejuice. V roce 1996 natočila mysteriózní romanci Byt, jejíž hrdinka pořádně zamotá hlavu sukničkáři, který se chystá oženit. Byla z toho nejen nominace na prestižní francouzskou filmovou cenu César, ale i seznámení se známým francouzským hercem Vincentem Casselem, jehož si o tři roky později vzala a sešli se spolu poté v dalších devíti celovečerních a dvou krátkých filmech. S nyní již exmanželem mají dvě dcery, Devu a Leonii, rozešli se před jedenácti lety. Deset let po rozvodu s Vincencem Casselem našla Monica Bellucci novou lásku, loni oficiálně potvrdila vztah se Timem Burtonem, když společně vystoupili na červeném koberci filmového festivalu v Římě. Pár spolupracoval na filmu Beetlejuice 2, kde si Bellucci zahrála manželku ducha. „Miluji Timův svět, kde se příšery stávají laskavými a temnota se proměňuje ve světlo,“ uvedla herečka Monica k tvorbě slavného režiséra. V roce 2016 obdržela Monica Bellucci francouzský rytířský řád Čestné legie. Je členkou Akademie filmového umění a věd, mluví italsky, francouzsky, anglicky, persky a španělsky. Jejími vzory jsou italské herecké legendy Sophia Lorenová a Claudia Cardinalová. VIDEO: Ricchi e Poveri – Come Vorrei (Bellucci ve filmu Malena):",
        "category": "Revue",
        "photos": 65,
        "date": "2024-09-30T13:12:00",
        "comments": 3
    },
    {
        "title": "Wimbledonu schválili kontroverzní expanzi: 39 nových kurtů za šest miliard",
        "content": "Žádosti Wimbledonu o expanzi vyhověla v pátek londýnská radnice, místostarosta pro plánování Jules Pipe uvedl, že výhody pro ekonomiku a místní komunitu výrazně převáží možnou újmu. Travnatý grandslam se tak může rozšířit do Wimbledon Parku, který leží hned naproti přes ulici od stávajícího areálu. Turnajový komplex expanzí na místo bývalého golfového klubu získá trojnásobně větší rozlohu a 39 nových kurtů, přičemž ten největší bude mít kapacitu osm tisíc diváků a zatahovací střechu. The #Wimbledon expansion would add 39 courts, including an 8,000-seat stadium court, and triple the footprint of the tournament. Would allow qualifying to take place on site instead of at Roehampton. Image of the proposed expansion below (everything to the right would be new): https://t.co/fSgnt8z8Xl https://t.co/V9WD1FhtQ1 „Máme velkou radost, byla to dlouhá cesta,“ sdělila pro BBC Sport šéfka All England Clubu Deborah Jevansová. Připomněla tak, že turnaj podal nabídku na odkup nových pozemků už v prosinci 2018. „Když všechno půjde dobře, naší ambicí je dotáhnout projekt mezi léty 2030 a 2033.“ Nové dvorce Wimbledonu umožní mimo jiné přesunout kvalifikaci, která se za aktuálního stavu odehrává v pár mil vzdáleném Roehamptonu, přímo do hlavního centra dění. Podle BBC bude moct kvalifikaci navštívit až deset tisíc lidí denně, hlavní soutěž pak padesát tisíc. Zároveň se počítá s výstavbou vylepšeného zázemí pro hráče. Semifinále Wimbledonu 2024 mezi Barborou Krejčíkovou a Jelenou Rybakinovou. „Myslím, že to je velmi dobrý projekt,“ prohlásil před startem letošního Wimbledonu sedminásobný šampion turnaje Djokovič. „Zlepšil by zážitek pro hráče i fanoušky, kteří by se mohli dívat i na tréninky, což nyní nemohou.“ Organizátoři si slibují zvýšení příjmů, místostarosta Pipe zdůvodnil schválení také přínosem pro celou britskou ekonomiku. Jenže místním obyvatelům a politikům se plány nelíbí. Kritizují je dlouhodobě, už od prvních náznaků. Skupina s názvem Save Wimbledon se obává, že se oblast promění v „obrovský průmyslový a tenisový komplex s nepřijatelnými dopady na životní prostředí“. Protestující proti rozšíření Wimbledonu s transparenty „zeleň, ne hamižnost“: Controversial Wimbledon expansion plans get Greater London Authority green light https://t.co/KqGTU6zCer https://t.co/uZ3XGnKwPu Její petici podepsalo téměř 21 tisíc lidí, další nevoli vyvolávají nárůst dopravy či hlučné a několik let trvající stavební práce. Podle Sky Sports má být v místě rozšíření pokáceno dva tisíce stromů. Organizátoři slibují, že díky projektu vznikne 23 akrů rozlehlý park, do kterého budou mít místní přístup zdarma (kromě týdnů, kdy se turnaj koná). Dále jim chtějí zpřístupnit několik nových kurtů, aby si na nich mohli sami zahrát. Jenže se zdá, že pro obyvatele jde o chabou kompenzaci za trvalý a významný zásah do jinak klidné čtvrti jihozápadního Londýna.",
        "category": "Tenis",
        "photos": 3,
        "date": "2024-09-30T13:09:00+02:00",
        "comments": 1
    },
    {
        "title": "Lázně, cvičení, strava. První studenti se připravují na práci ve wellness",
        "content": "„Otevření nového studijního programu je důkaz, že jsme univerzitou jak pro Plzeňský, tak pro Karlovarský kraj,“ řekl k otevření oboru kinantropologie – wellnes specialista rektor Západočeské univerzity v Plzni Miroslav Lávička. Škola je podle něj připravená dál rozšiřovat v karlovarském regionu nabídku studijních programů. Naráží ovšem na problém s jejich financováním. „Vysoké školství je financované fixním poměrem. Pokud bych tedy chtěl navýšit počty studentů v Karlovarském kraji, musel bych je snížit v Plzeňském, což nedává smysl. Budeme proto potřebovat vyšší kvóty,“ přiblížil problém s financováním nových oborů Lávička. Program kinantropologie univerzita „ušila“ na míru potřeb zaměstnavatelů v regionu. „Byl postavený takříkajíc odspodu. Přímo zaměstnavatelé si určili, jaký typ absolventů potřebují,“ vysvětlil hejtman Karlovarského kraje Petr Kulhánek, který byl u zrodu nového oboru od samého počátku. Právě důraz na praxi je podle děkana pedagogické fakulty Pavla Mentlíka důvodem úzké provázanosti školy se zaměstnavateli. „Zapojení odborníků z praxe je tady zásadní,“ konstatoval. Samotnou výuku pak podle Mentlíka zajistí pedagogové z Plzně. „Jednáme ale i s našimi absolventy, kteří působí v Karlových Varech,“ doplnil děkan. Kinantropologie je věda o pohybu člověka. „Úkolem absolventů oboru proto bude umět pozitivně ovlivnit klienty, stanovit individuálně vhodnou pohybovou aktivitu, ale také například výživovou intervenci,“ naznačila garantka programu Věra Knapová. Absolventi tohoto programu se budou moci uplatnit jako wellness specialisté v lázeňských zařízeních, fitness centrech, sportovních a rekreačních střediscích a dalších zařízeních poskytujících služby v oblasti zdraví a pohybové rekreace. Přihlášku podalo 42 absolventů středních škol. K přijímacímu řízení jich přišlo 32, výuka dnes začne pro 22 z nich. Podle děkana Pavla Mentlíka je zájem o studium vzhledem k faktu, že škola získala akreditaci relativně pozdě, až překvapivý. „V příštím akademickém roce by mohl být i vyšší, protože obor bude pro mnohé studenty první volbou,“ konstatoval děkan. Program funguje v Karlových Varech na základě trojstranné dohody mezi univerzitou, městem a krajem. „Město zainvestovalo stavební úpravy objektu na nábřeží Jana Palacha i vybavení školy,“ uvedla primátorka Andrea Pfeffer Ferklová s tím, že budovu má Západočeská univerzita od města v zápůjčce. Stavební úpravy zatím stály 6,5 milionu korun. „Zdaleka ale nekončí. Ve druhé etapě město investuje 16,5 milionu tak, aby se v příštím roce do objektu mohla nastěhovat i soukromá škola Trivis,“ upřesnil náměstek Miroslav Vaněk. Karlovarský kraj se pak podle hejtmana Kulhánka zavázal financovat samotný provoz školy. „Jakou částku budeme platit, zatím není jasné. Záležet bude mimo jiné na cenách energií. Pokud bychom ale měli vycházet ze zkušeností z Chebu, bude se částka pohybovat mezi 1,5 až dvěma miliony korun za akademický rok,“ dodal hejtman Kulhánek.",
        "category": "Karlovy Vary",
        "photos": 8,
        "date": "2024-09-30T13:10:08",
        "comments": 1
    },
    {
        "title": "Mistr světa z roku 2018 Griezmann se rozloučil s francouzskou reprezentací",
        "content": "V reprezentačním dresu odehrál Griezmann 137 zápasů a dal 44 branek. K triumfu na mistrovství světa v Rusku pomohl čtyřmi góly a dvěma asistencemi. Více branek na turnaji dal jen Angličan Harry Kane, který skóroval šestkrát. V létě na mistrovství Evropy v Německu se Griezmannovi nedařilo a s Francií vypadl v semifinále po porážce 1:2 s pozdějšími šampiony Španěly. Na začátku září nastoupil ještě dvakrát v Lize národů, kterou s týmem v roce 2021 vyhrál. Další starty už nepřidá. „Uzavírám tuhle krásnou životní kapitolu. Díky za všechny ty zážitky s trikolórou,“ uvedl Griezmann. „Po neuvěřitelných deseti letech plných výzev, úspěchů a nezapomenutelných okamžiků přišel čas, abych otočil list a uvolnil místo nové generaci. Nosit tento dres byla čest a výsada,“ napsal. Poděkoval i kouči Didieru Deschampsovi, i když těžce nesl, že loni po odchodu brankáře Huga Llorise z reprezentace svěřil kapitánskou pásku Kylianu Mbappému. „Od jeho debutu v reprezentaci před deseti lety byl náš vztah založený na upřímnosti a důvěře,“ uvedl Deschamps. „Často se psalo, že je můj oblíbenec a je pravda, že k sobě máme blízko a tak to bude i nadále. Z celého srdce ti děkuji za všechno, Grizou,“ přidal trenér, který Griezmanna také označil za jednoho z nejlepších francouzských hráčů historie. Více zápasů za Francii než Griezmann odehráli jen Lloris (145) a obránce Lilian Thuram (142). V počtu gólů jsou před nejlepším střelcem Eura 2016 pouze Olivier Giroud (57), Thierry Henry (51) a Kylian Mbappé (45). V Atléticu má bývalý hráč San Sebastianu a Barcelony smlouvu do roku 2026.",
        "category": "Reprezentace",
        "photos": 7,
        "date": "2024-09-30T11:37:00+02:00",
        "comments": 0
    },
    {
        "title": "Řidič se ve zúžení na D46 nevěnoval řízení a způsobil nehodu, čtyři lidé se zranili",
        "content": "Nehoda se stala v pondělí krátce po šesté hodině v místě, kde se kvůli stavebním pracím obousměrně jezdí jedním pásem. Dálnice proto stála v obou směrech. Viníkem nehody byl podle policie dvaadvacetiletý řidič zelené octavie. „Ten se zřejmě dostatečně nevěnoval řízení. Najel mimo vozovku a následně na svodidla. Těmi byl vůz vymrštěn do protisměru, kde se srazil s projíždějícím renaultem,“ popsal policejní mluvčí Bohumil Malášek. Řidič octavie a jeho dva spolujezdci utrpěli lehké zranění, šofér renaultu byl zraněn středně těžce a záchranáři jej letecky transportovali do brněnské fakultní nemocnice. Policisté dopravu odkláněli po objízdných trasách, tvořily se dlouhé kolony. Směrem z Brna se jelo dál po D1 a sjíždělo se na Ivanovice na Hané, ze směru od Olomouce se jelo přes Vyškov. Dálnice byla znovu zprůjezdněna před půl jedenáctou dopoledne. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Brno",
        "photos": 1,
        "date": "2024-09-30T07:57:00+02:00",
        "comments": 5
    },
    {
        "title": "Znalci se neshodnou, zda tramvaják mohl oběť při nehodě vidět. Rozhodne pokus",
        "content": "Nehoda se stala loni 14. září odpoledne na zastávce u výstaviště Flora směrem z centra. Šestaosmdesátiletá žena vystupovala na poslední chvíli z předních dveří druhého vozu, spadla však mezi vozy a souprava se záhy rozjela. Během pondělního dalšího soudního jednání v kauze vypovídal mimo jiné už druhý soudní znalec. Zatímco jeho kolega z oboru silniční městské dopravy před časem uvedl, že z kabiny řidiče nebylo možné padající cestující zahlédnout, druhý odborník má jiný názor. „Podklady máme stejné, dle mého ale videozáznam dokazuje, že žena byla viditelná. Rozdíl je v hledisku vyhodnocení věci,“ uvedl znalec Ladislav Mandák. Při rozfázování videozáznamu je podle něj patrné, že řidič David Romsy měl přinejmenším sekundu a půl, kdy mohl ve zpětné zrcátku na pravé straně zaznamenat neobvyklý pohyb. „Je to dynamický děj, mohlo by se zdát, že je to málo. Ale zavírání dveří je nejkritičtější moment, proto jsou tam výstrahy. Fyzické zavírání dveří má řidič sledovat, dívat se doleva i dopředu je do rozjetí bezvýznamné. Nic není nutnější na sledování prostoru než zpětné zrcátko,“ uvedl znalec. Řidič tramvaje obžalovaný z usmrcení z nedbalosti, za což mu v krajním případě hrozí až šest let vězení, vinu odmítá. Už dříve prohlásil, že ženu neviděl. „Nevím, jak si to vysvětlit. Pořád jsem pozoroval zrcátko, až do zavření dveří. Jsou to zlomky vteřiny. Nezaznamenal jsem, že by se něco mihlo,“ řekl. Proto také dojel až na další zastávku. Dopravní podnik města Olomouce se ihned po nehodě za svého zaměstnance postavil. „Tragická nehoda nás velmi mrzí, ale nezjistili jsme žádné pochybení řidiče vůči nastaveným bezpečnostním pravidlům a postupům. Proto má v probíhajícím řízení naši plnou podporu,“ sdělila tehdy mluvčí Anna Sýkorová. Ačkoli u předchozích líčení řidič tramvaje vypověděl, že podle videozáznamu by si cestující všiml, nyní vzal svůj výrok zpět. Kamera je na sloupu veřejného osvětlení u chodníku ve výšce nad trolejemi. „Neuvědomil jsem si, že je to z úplně jiného pohledu, než mám já jako řidič. Chtěl bych svá vyjádření vzít zpátky. Byl jsem nervózní, jsem poprvé u soudu. Ze svého pohledu jsem paní vidět nemohl,“ uvedl Romsy. Soud také v pondělí kamerový záznam nehody přehrál. „Ze záznamu je patrné, že v čase, kdy poškozená již padá, je pravá ruka v sevření dveří, což mohlo způsobit pád poškozené s rotací před druhé vozidlo tramvajové soupravy,“ shrnul soudce Petr Bednář. Na nehodu mělo patrně vliv i to, že jde o starší typ tramvaje Tatra T3R.P. „Řidič z kabiny nevidí na žádné dveře, vidí obrys vozidla. Je to dané jeho konstrukcí. Tento typ by se musel osadit kamerovým systémem stejně jako to mají novější vozy,“ připomenul mistr údržby tramvají Ivo Musil, jenž dnes u soudu rovněž vypovídal. Drážní inspekce podle něj ale žádné úpravy nedoporučila ani nenařídila. Musil dále uvedl, že souprava po nehodě odjela do vozovny, kde byla zapečetěna a následně ji prohlížela Drážní inspekce. Nebyla nalezena žádná závada, oba vozy navíc zaměstnanci dopravního podniku každý den kontrolovali, měly za sebou i pravidelné větší prověrky. Systém zavírání dveří „té trojek“ je po modernizaci upraven tak, že pokud by dveře sevřely překážku větší než čtyři centimetry, tramvaj by se nerozjela. Pokusy nicméně ukázaly, že systém reaguje na předměty až do šířky 1,6 centimetru. Pod tuto hranici už se dveře hlásí jako zavřené. Více jasno má v případu udělat vyšetřovací pokud nařízený na příští pondělí, uskuteční se ve vozovně dopravního podniku. Závěrečné řeči by měly následovat 12. listopadu.",
        "category": "Olomouc",
        "photos": 2,
        "date": "2024-09-30T12:50:00+02:00",
        "comments": 21
    },
    {
        "title": "Plážová volejbalistka Štochlová získala stříbro na Queen of the Court v Miami",
        "content": "Štochlová po boku brazilské mistryně světa z roku 2015 vylepšila loňský bronz, který na Floridě vybojovala se svou tradiční spoluhráčkou Barborou Hermannovou. Ta po mistrovství republiky na začátku září ukončila náročnou sezonu, zatímco Štochlová si ji ještě o měsíc prodloužila. Ve finančně lukrativní sérii, která se nezapočítává do světového žebříčku, se na kurtu v každém setu střídá pět párů a ten s nejmenším počtem bodů na konci vypadne. V únoru na Tenerife slavila historický český triumf Kylie Neuschaeferová po boku Němky Cinji Tillmannové.",
        "category": "Ostatní",
        "photos": 0,
        "date": "2024-09-30T12:33:00+02:00",
        "comments": 0
    },
    {
        "title": "Zemřeli další dva lidé s černým kašlem. Nakažených je letos přes 32 tisíc",
        "content": "„K 29. září evidujeme 32 090 případů onemocnění černým kašlem vyvolaných bakterií Bordetella pertussis a 415 případů způsobených jinými druhy bordetel. Jedenáct nakažených zemřelo. Do poloviny srpna devět lidí, z toho šest seniorů. Na konci srpna a začátkem áří další dva senioři ve věku přes 90 let,“ říká epidemioložka Státního zdravotního ústavu Kateřina Fabiánová. Podotkla, že většina zemřelých měla i další nemoci a infekce zhoršila jejich zdravotní stav. V září přibylo 2 691 případů infekce. Podle epidemioložky přibývalo průměrně 673 lidí s potvrzenou nákazou černým kašlem týdně, což je méně než v předešlých měsících. „Ale protože v populaci stále koluje bakterie Bordetella pertussis, což je původce vysoce infekčního onemocnění, lze i v následujících měsících očekávat další nárůst případů,“ dodává Fabiánová. Nakažených je ve skutečnosti více než hlášení o potvrzeném onemocnění. Ale kdo má bezpříznakový nebo mírný průběh, k lékaři nejde. Nejsilněji se infekce šíří ve věkové skupině středoškoláků od 15 do 19 let. Nejvíce případů registrují kraje Moravskoslezský, Středočeský, Ústecký a Praha, kde onemocnělo okolo tří tisíc a více lidí. Nejméně nakažených naopak hlásí kraje Olomoucký a Karlovarský. Nejvyšší nemocnost v přepočtu na počet obyvatel je však v krajích Zlínském, Jihočeském a Ústeckém. Odborníci doporučují chránit se před infekcí, která nejvíce ohrožuje malé děti, vakcínou. „Chtěla bych vyzvat rodiče, aby využili bezplatného očkování i přeočkování dětí podle očkovacího kalendáře. Přeočkování doporučuji také dospělým, především těhotným ženám i dalším lidem, kteří jsou v úzkém kontaktu s neočkovanými kojenci a mohli by je nákazou ohrozit,“ říká hlavní hygienička a ředitelka Státního zdravotního ústavu Barbora Macková. „Vakcíny jsou k dispozici v dostatečném množství,“ ujišťuje. S epidemií černého kašle se potýkají i další evropské státy. Ve Francii odhadují, že letos onemocní přes 134 tisíce lidí. Už teď evidují v souvislosti s infekcí 35 úmrtí, z toho 20 dětí ve věku do jednoho roku. V Nizozemí dosud onemocnělo přes 16 tisíc lidí, z nichž osm zemřelo.",
        "category": "Domácí",
        "photos": 1,
        "date": "2024-09-30T12:25:00+02:00",
        "comments": 47
    },
    {
        "title": "Cyklistům se rozšiřují možnosti, ze Zlína se bezpečně dostanou do Fryštáku",
        "content": "„Dokončují se poslední práce a chystá se předání stavby,“ uvedl lukovský starosta Michal Teplý. Novou trasu však už lidé nějakou dobu využívají. Asfaltová cyklostezka, která je zhruba tři kilometry dlouhá, vede podél hlavní silnice mezi Lukovem a Fryštákem. Dříve museli cyklisté využívat právě tuto cestu. „Je poměrně frekventovaná a nebylo to bezpečné. Novou cyklostezku mohou využít rodiny s dětmi nebo třeba lidé, co u nás pracují v průmyslové zóně,“ přiblížil starosta. Cyklostezka vyšla na necelých třicet milionů korun a poslouží také chodcům. Nová spojnice však není zcela kompletní. V krátkém úseku před Fryštákem se nepodařilo vykoupit pozemky a lidé tak musejí jet malou část po silnici. Důležitou zprávou je, že jde o přímé propojení Zlína a Fryštáku, které dosud chybělo. Propojení mezi krajským městem a Lukovem už totiž existuje. Zlín je také napojen například na Otrokovice a populární cyklostezku podél řeky Moravy a Baťova kanálu. „Dává to nové možnosti k cykloturistice, kdy lidé mohou přijet i z větší dálky, na Lukově se zastavit a například navštívit místní hrad,“ podotkl starosta. Podle Jany Vybíralové z iniciativy Cyklo Zlín se o nový úsek lidé zajímají, protože podstatně rozšiřuje možnosti k výletům. „Do Fryštáku se dalo na kole dostat po cestě okolo zoo už dřív, ale nebylo to ideální,“ zmínila. „Z Fryštáku nyní mohou lidé plánovat výlety například směrem na Lukoveček a přes Hadovnu na Rusavu a do Hostýnských vrchů,“ nastínila Vybíralová. Ještě zajímavější potenciál by celá lokalita mohla mít do budoucna, kdy se uvažuje o propojení Zlína a Fryštáku okolo přehrady v místě stávající silnice. Tím by vznikl celý nový okruh. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Zlín",
        "photos": 2,
        "date": "2024-09-30T12:21:00+02:00",
        "comments": 0
    },
    {
        "title": "Policie hledá svědky zběsilé jízdy ve Zbraslavi, chodec uskočil na poslední chvíli",
        "content": "„Díky zveřejnění případu se nám podařilo ztotožnit a vyslechnout celkem čtyři svědky, nicméně stále hledáme další svědkyni, která celou událost spolu s ostatními lidmi viděla z autobusové zastávky. Chtěli bychom moc poprosit ženu v zeleném tričku, která je zachycena na kamerovém záznamu, aby se nám přihlásila,“ uvedla policejní mluvčí Eva Kropáčová. Kromě této ženy hledá policie i druhého svědka – muže, který před prchajícím řidičem na poslední chvíli uskočil. O něm policii pověděl jeden ze čtyř svědků, které už vyslechla. „Řidič o pár metrů dál při újezdu z místa za křižovatkou málem srazil muže, který přecházel přes přechod pro chodce. Svědek celé události uvedl, že chodec na poslední chvíli uskočil a jen díky jeho rychlé reakci jej řidič nesrazil,“ dodala Kropáčová. K nehodě došlo 28. června krátce po poledni na Zbraslavském náměstí mezi autobusovými zastávkami „C“ a „B“. Řidič Opelu, kterého policie později ztotožnila, narazil do Audi A6 před sebou. V okamžiku, kdy z něj vystoupila spolujezdkyně, srazil i ji. Zraněná paní ještě nastoupila do vozidla a spolu se svým mužem začali řidiče, který od nehody ujížděl, pronásledovat. Po nějaké době se ovšem ztratil v hustém provozu. Žena při nárazu utrpěla zranění nohou, která si vyžádala lékařské ošetření v nemocnici. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 2,
        "date": "2024-09-30T12:20:00",
        "comments": 1
    },
    {
        "title": "Starostové míří do koalice se SPOLU, lídr ANO se opřel do hejtmana Půty",
        "content": "„Na prvním jednání našeho zastupitelského klubu Starostů pro Liberecký kraj po krajských volbách jsme se jednomyslně shodli na tom, že novou krajskou koalici chceme vytvořit se SPOLU,“ uvedl v neděli večer na síti X Půta. A v pondělí dopoledne se na setkání s novináři rozpovídal. „Výsledek voleb je takový, že můžeme udělat koalici se SPOLU, protože s ODS jsme v koalici posledních osm let, plníme společné programové prohlášení a rádi bychom v jeho plnění pokračovali,“ vysvětlil své důvody hejtman. Na prvním jednání našeho zastupitelského klubu SLK po krajských volbách jsme se jednomyslně shodli na tom, že novou krajskou koalici chceme vytvořit se SPOLU. „Už minulý týden jsme informovali o tom, že probíhají jednání o programu v programových skupinách. Předpokládám, že ve středu se budeme nad tím schopni se zástupci koalice SPOLU sejít a probrat konkrétní nabídku. Byl bych rád, kdybychom byli schopni ve středu oznámit to, že jsme připraveni uzavřít koalici,“ uvedl. Informaci potvrdil i lídr SPOLU v Libereckém kraji Edvard Kožušník. „Pokračujeme v tom, na čem jsme se dohodli minulý týden, tedy na programových týmech, z nichž některé už mají hotovo. Já dnes k ekonomice a vedení celého kraje budu sedět s Martinem Půtou,“ sdělil v pondělí Kožušník. O jakou konkrétní funkci se bude na kraji ucházet, však neprozradil. Z líhnoucí se koalice nemá radost lídr druhého ANO a zároveň poslanec David Pražák. „Součástí koalice nebudeme, což jsme se dozvěděli dnes večer ze sociálních sítí hejtmana Martina Půty,“ napsal v neděli večer na Facebook Pražák. „Pan hejtman potřeboval alibi, které mu dnes poskytli spolustraníci. Zástupce ODS tu špetku slušnosti ještě měl a zavolal,“ pokračoval lídr ANO a ještě více se opřel do stávajícího hejtmana: „Starostové pro Liberecký kraj totiž nepotřebují, aby se jim opozice nabourávala do rozjetých byznysů. A těch rozjetých věcí, kvůli kterým jsme se s nimi do koalice nehrnuli ani my, je vícero. Třeba soud s panem hejtmanem a další nezodpovězené otázky spojené s tím, proč musel na jaře odevzdat policii notebook a mobil.“ Pražák nicméně zmínil, že rozhodnutí Starostů respektuje. „Máme od vás, voličů, silný mandát a já věřím, že se brzo ukáže, kdo tu chce opravdu pracovat pro lidi,“ dodal. Výsledkem voleb ale ještě může zamávat odvolání se kandidátky Stačilo!, která jen o osm hlasů přišla o potenciální dva mandáty v zastupitelstvu. „Návrh ke krajskému soudu budeme dávat tento týden. Do teď jsme dávali dohromady návrhy ze strany voličů, které nám chodily na základě naší výzvy. Ty jsou nyní připraveny jako důkazní materiál pro krajský soud,“ nechal se slyšet mluvčí Stačilo! Roman Roun.",
        "category": "Liberec",
        "photos": 11,
        "date": "2024-09-30T12:11:00+02:00",
        "comments": 7
    },
    {
        "title": "Švédské gangy už řádí i u sousedů. Naše reputace klesá, vědí ve Stockholmu",
        "content": "Klid norského města Moss loni v zimě narušily výstřely. Švédští gangsteři tam dohnali a postřelili svého rivala. Krvácel na sněhu jen pár metrů od dětí, které trénovaly házenou, nakonec se ho po transportu vrtulníkem do nemocnice podařilo zachránit. Švédská policie zadržela tři muže, které vydala do Norska, kde na ně byla uvalena vazba. Na pocitu bezpečí norských obyvatel už však střelba napáchala své škody. „Máme tu zločince, nejsme andělé,“ řekl nejmenovaný šestnáctiletý student z města listu Politico. „Ale takový druh násilí je něco, co tu opravdu nemáme. A nechceme,“ dodal. Střelba v Mossu následovala po ničivé explozi v obytné čtvrti v Drøbaku, městu ležícím na jih od Osla. Policie zadržela tři švédské občany, které podezírá z napojení na gangy, a obvinila je z pokusu o vraždu. Norsko se dívá na švédské potíže s kriminálními živly se stále větším znepokojením. Bývalá norská ministryně spravedlnosti Sylvi Listhaugová vyzvala k ostražitosti před „švédskými poměry“. Norská policie už varovala, že v zemi působí švédské gangy, a to ve všech dvanácti policejních okrscích. Zvláště silná je jejich přítomnost na východě. „Nejvíce nás znepokojuje brutalita násilností a potenciální nábor zranitelných mladých osob,“ řekl vedoucí vyšetřovacího týmu východního policejního okrsku Thomas Staerk. Podle něj je hnací silou za násilnostmi nelegální obchod s drogami. Aby šíření kriminální aktivity švédských gangů zamezila, navrhla norská policie společné hlídky se švédskou policií v oblastech podél hranice. Problémy hlásí i další soused. Dánsko už zpřísnilo kontroly na svých hranicích se Švédskem s cílem pohyb kriminálních živlů omezit. Podobně jako Nory i Dány silně zneklidňuje skutečnost, že zločineckým skupinám se daří lákat do svých sítí mladé lidi. Na začátku září dánská policie obvinila dva švédské mladíky z pokusu o vraždu s tím, že byli najati spolupracujícími švédskými a dánskými gangy. Vyšetřovatelé v současnosti pracují na dalších, přibližně 25 podobných případech. „Gangy verbují dětské vojáky, aby se navzájem napadaly. Co se to děje na druhé straně Öresundu?“ řekl s odkazem na průliv oddělující Dánsko a Švédsko dánský ministr spravedlnosti Peter Hummelgaard. Hummelgaard v srpnu pozval svého švédského protějška Gunnara Strömmera na mimořádné jednání o celé záležitosti. Strömmer uznal oprávněnost obav sousedů z kriminální aktivity švédských gangů a uvedl, že Švédsko musí udělat více pro zastavení tohoto problému, a to přímo u zdroje. Švédové přiznávají, že výzvy sousedních států jsou pro ně ponižující, a obávají se dalšího poklesu reputace země, pokud se situace nezlepší. „Pro Švédsko je to trapné a vypadá to hrozně,“ řekl politický komentátor švédského celostátního rozhlasu SR Fredrik Furtenbach. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Zahraničí",
        "photos": 18,
        "date": "2024-09-30T12:11:00+02:00",
        "comments": 253
    },
    {
        "title": "Rozhlasovou agitaci za Červíčka prověří úřad dohlížející na hospodaření stran",
        "content": "Čtvrtečním incidentem, na který upozornil Deník.cz, se od pátku zabývala policie. „Incident související s předvolební kampaní na Náchodsku jsme postoupili příslušnému úřadu pro možné spáchání přestupku proti zákonu o volbách,“ uvedla v pondělí mluvčí krajské policie Karolína Macháčková. Úřad pro dohled nad hospodařením politických stran a politických hnutí je ústřední správní úřad. Mimo jiné projednává přestupky a ukládá správní tresty. Volební zákon v paragrafu 16 ve čtvrtém odstavci uvádí, že k volební kampani nelze využívat komunikační média kraje nebo obce nebo právnické osoby, která je ovládaná krajem nebo obcí. Příspěvek do obecního rozhlasu inicioval starosta Police nad Metují Jiří Škop, Červíčkův spolustraník z ODS. „Když jsme s kolegyní řešili hlášení do místního rozhlasu, požádal jsem ji, aby tam zazněla žádost, aby lidé přišli Martina Červíčka podpořit k volbám. Neuvědomil jsem si, co to možná způsobí. Nemám pocit, že by došlo k porušení zákona,“ řekl starosta pro iDNES.cz. Škop je také bývalým krajským zastupitelem. I letos byl na kandidátce Silných lídrů pro kraj (ODS, KDU-ČSL, Východočeši), ale do krajského zastupitelstva se tentokrát nedostal. Znovuzvolený senátor Červíček odmítl, že by o této záležitosti cokoli věděl, zjistil to až z médií. „Já ani nikdo z mého týmu si nic v Polici nad Metují neobjednával. Jestli může někdo dát nějaké vysvětlení, pak pouze v Polici. Nijak to nesouvisí s nějakou objednanou reklamou, to kategoricky vylučuji,“ odmítl Červíček spojitost s rozhlasovou agitací. Červíček v druhém kole senátních voleb obdržel 62,18 procenta hlasů. Jeho soupeř jaroměřský starosta Jan Borůvka (ANO) skončil s 37,81 procenty. Druhého kola voleb se zúčastnilo 22,41 procenta voličů.",
        "category": "Hradec Králové",
        "photos": 9,
        "date": "2024-09-21T17:26:05",
        "comments": 1
    },
    {
        "title": "Polovina malých firem v Česku zvažuje konec, chuť jim bere byrokracie, říká průzkum",
        "content": "Téměř polovina firem do padesáti zaměstnanců by nedoporučila svým blízkým podnikání jako zdroj obživy, vyplývá z výzkumu, který uskutečnila společnost Mastercard ČR a Opero prostřednictvím platformy Instant Research. Na ní během září posbírali odpovědi od zástupců 106 podniků do 50 zaměstnanců. Podle průzkumu téměř 56 procent podnikatelů v uplynulých třech letech zvažovalo ukončení svého podnikání. Za nejpalčivější problém při zavádění inovací považuje vedení malých podniků přílišnou administrativní a regulatorní zátěž, se kterou se musí potýkat. Největší podporu cítí malé firmy od rodiny a přátel. První ročník celostátní iniciativy se uskuteční v týdnu od 30. září do 6. října 2024. Součástí jsou odborné konference, vzdělávací festival Fest Do toho! a další akce, které se pořádají po celé České republice. Iniciativu podpořilo 14 odborných asociací, včetně Hospodářské komory ČR, Asociace malých a středních podniků ČR ​​či Aspen Institute, a dále více než 20 komunitních partnerů, jako je Impact Hub, Czechitas, Druhá ekonomická transformace a další. Malé firmy v Česku se potýkají s množstvím překážek bránících jejich dalšímu rozvoji a beroucích jim motivaci v podnikání pokračovat. I proto vznikla iniciativa Velký týden malých firem, která si klade za cíl zvýšit povědomí o důležitosti malých firem v české ekonomice, upozornit na jejich problémy a přispět ke zlepšení podnikatelského prostředí. „Je to celostátní iniciativa, která má podporovat malé české firmy a měla by jim dát sebevědomí a měla by vyzvednout to, co pro společnost dělají. Svoji práci dělají poctivě a chceme povzbudit i ostatní, aby podnikali,“ řekla Jana Lvová, generální ředitelka společnosti Mastercard pro Českou republiku a Slovensko. Podle Lvové si podnikatelé často nevěří a iniciativa si klade za cíl to změnit. „Chceme, aby měla veřejnost lepší povědomí o kvalitě malých firem. Dělají dobré věci a jsou inovátoři,“ uvedla šéfka Mastercardu pro ČR a SR. Podle ní není dobrá zpráva, že pouze 21 procent z oslovených majitelů malých firem by doporučilo podnikaní jako způsob obživy. „To by se mělo změnit, neměla by to být taková řehole,“ dodává. „Malé firmy jsou pohonem naší ekonomiky, a proto je důležité abychom pomáhali odemknout jejich potenciál, rozvíjeli jejich ambice a podporovali nepřehlédnutelnou odvahu jít stále vpřed. My máme know-how a data a nebojíme se je využít k dlouhodobé a hmatatelné podpoře,“ uvedla Lvová. Podporou malých firem chtějí organizátoři iniciativy přispět k navýšení přidané hodnoty práce v české ekonomice. Ta je podle posledních dat indexu prosperity a finančního zdraví čtvrtá nejnižší v Evropské unii. Dosahuje pouhých 39 procent a Česko zaostává za státy jako je Irsko (51 procent) anebo Bulharsko (42 procent.) Stejně tak digitalizace a zavádění inovací v malých firmách drhne a Česko zaostává za mnohými evropskými zeměmi. Kybernetické zabezpečení nemá implementováno ani třetina malých firem, přesně 29 procent, ukázal průzkum. „Malé firmy jsou dynamičtější a více specializované než velké korporace. Potřebují ale více podpory a vzdělávání. Právě inovace typu digitalizace firemních procesů, zapojení AI nebo automatizace v sektoru služeb vedou k významnému zvýšení produktivity a snižování nákladů,“ vysvětluje Martin Mára, ředitel Velkého týdne malých firem a šéf platformy pro malé a střední podniky DoToho! Ze zjištění Velkého týdne malých firem vyplývá, že nejčestnější příčinou nevyužívání státní podpory je přílišná byrokracie. Roman Renda, hlavní ekonomický analytik Hospodářské komory, proto zdůrazňuje potřebu zjednodušit podporu malých firem. „Čím menší je firma, tím méně je pro ni úvěr dosažitelný, což situaci komplikuje. Přitom téměř dvě třetiny malých firem by uvítaly půjčku či úvěr, aby mohly investovat do svého rozvoje,“ dodává.",
        "category": "Ekonomika",
        "photos": 0,
        "date": "2024-09-30T11:52:00+02:00",
        "comments": 7
    },
    {
        "title": "Všech cílů dosáhneme, ujistil Putin Rusy na výročí anexe ukrajinských území",
        "content": "„Pravda je na naší straně. Všech stanovených cílů bude dosaženo,“ tvrdil v pondělí Putin na videu, které Kreml zveřejnil u příležitosti takzvaného Dne sjednocení, jenž připomíná anexi čtyř ukrajinských regionů, jejichž části invazní vojska okupují a boje na nich pokračují. Rusko zahájilo rozsáhlou invazi na Ukrajinu 24. února 2022, v září téhož roku se Moskva rozhodla připojit k Ruské federaci ukrajinskou Doněckou, Luhanskou, Záporožskou a Chersonskou oblast. Kroku předcházelo proruskými úřady narychlo zorganizované hlasování na okupovaných územích, které Moskva vydávala za referendum o připojení k Rusku, nicméně Kyjev a většina zemí světa jeho výsledky odmítají uznat. Pokračující válku proti Ukrajině ruský prezident v novém prohlášení odůvodňoval jako nezbytnost k ochraně rusky mluvících obyvatel na ukrajinském Donbase před tím, co opět nazval „neonacistickou diktaturou“ v Kyjevě. Západ, respektive jeho elity, ve Putin své řeči obvinil z toho, že Ukrajinu „proměnily ve svou kolonii a vojenský odrazový můstek namířený proti Rusku“. Putin před zahájením invaze mimo jiné uváděl, že Rusko bude usilovat o „demilitarizaci a denacifikaci“ Ukrajiny. Později vpád vojsk do sousední země vysvětloval například záminkou „osvobození, ochrany a podpory“ takzvané Doněcké lidové republiky (DNR) a Luhanské lidové republiky (LNR), které v roce 2014 v reakci na svržení proruského ukrajinského prezidenta vyhlásily na východě Ukrajiny proruští separatisté za podpory Moskvy a jejích tajných služeb. Rusko před tím v rozporu s mezinárodním právem anektovalo ukrajinský poloostrov Krym. Kyjev a jeho západní partneři podobná opakovaná tvrzení Moskvy odmítají s tím, že jsou jen záminkou pro získání ukrajinského území.",
        "category": "Zahraničí",
        "photos": 7,
        "date": "2024-09-30T11:39:00+02:00",
        "comments": 130
    },
    {
        "title": "Hamilton přiznal boj s depresemi: Začalo to v dětství, šikanovali mě",
        "content": "V kolotoči závodění se pohybuje od dětství. Moc dobře si uvědomuje, že tíhu spojenou se snahou prosadit se a uspět ve vysoce konkurenčním prostředí neustojí každý Devětatřicetiletý Brit patří k nejlepším pilotům formule 1 v historii, v rozhovoru pro The Times ale uvedl, že jeho cesta na vrchol přinesla i spoustu nepříjemností, s nimiž se potýká doteď. „Celý život bojuji s duševním zdravím, deprese jsem měl od dětství. Začalo to, když mi bylo asi třináct,“ popisoval Hamilton a doplnil, že dlouho nevěděl, jak s vlastními strastmi naložit. Přikládá to právě tlaku, který prožíval kvůli závodění: „Své udělaly i problémy ve škole, kde mě šikanovali. Neměl jsem nikoho, s kým bych si o tom mohl promluvit.“ Pilot Mercedesu přiznal, že v minulosti zkoušel pracovat s terapeutem, ale na jeho stav to nemělo vliv. „Dnes už na to nahlížím jinak, rád bych si někoho našel,“ hlásil rodák ze Stevenage. Velkou výzvu pro něj představovala pandemie covidu, kdy se formule 1 téměř na pět měsíců úplně zastavila. První závod se konal až na začátku července v Rakousku. Lewis Hamilton z Mercedesu během tréninku na Velkou cenu Maďarska Hamilton hledal sám sebe, proto začal daleko víc dbát o vlastní psychiku. Od té doby vstává v pět hodin, den zahajuje meditací a poté si jde zaběhat. „Beru to jako skvělý způsob, jak se dostat do kontaktu sám se sebou a trochu lépe vnímat vlastní pocity,“ vysvětloval jezdec, který během kariéry vyhrál 105 Velkých cen. Debutoval v roce 2007, stal se prvním pilotem tmavé pleti ve formuli 1. O rok později získal titul, další celkové triumfy přidal v letech 2014, 2015, 2017, 2018, 2019 a 2020, čímž vyrovnal rekord Michaela Schumachera. V průběžném pořadí aktuálního ročníku se drží na šestém místě, ovládl domácí závod ve Velké Británii a po diskvalifikaci týmového kolegy George Russella se radoval také v Belgii. Na konci sezony se po dlouhých jedenácti letech rozloučí s Mercedesem, příští rok bude jezdit za Ferrari.",
        "category": "F1",
        "photos": 29,
        "date": "2024-09-30T11:25:00+02:00",
        "comments": 34
    },
    {
        "title": "To bude 3,5 promile, tušil správně řidič. Takto opilý vyrazil na večerní nákup",
        "content": "Šedesátník z Brna na sebe ve čtvrtek upoutal pozornost váhavým a nezvykle pomalým stylem jízdy. Řidič, který za ním jel Královým Polem, proto zavolal strážníky, kteří podezřelého objevili v Jundrově. „Hlídku na první pohled zaujaly jeho vláčné pohyby a nápadně rozvážné tempo řeči,“ přiblížil mluvčí brněnské městské policie Jakub Ghanem. Šofér přesto trval na tom, že alkohol nepil. „Před jízdou určitě ne,“ prohlásil rezolutně. Když ovšem podstoupil dechovou zkoušku, přišel sám s tipem, že „to bude 3,5 promile“. Displej ukázal hodnotu 3,51. „Já tomu nerozumím,“ divil se muž, který následně přiznal, že vypil „trošku vodky“. Druhá zkouška pak ukázala hodnotu 3,67. „K riskantní jízdě přitom muže nevedl žádný závažný důvod. Strážníkům řekl, že do Králova Pole si jel z Jundrova nakoupit,“ informoval Ghanem. Kvůli podezření z trestného činu převzali případ státní policisté, za ohrožení pod vlivem návykové látky hrozí až tříleté vězení a zákaz řízení na jeden rok až deset let.",
        "category": "Brno",
        "photos": 0,
        "date": "2024-09-30T11:24:05",
        "comments": 17
    },
    {
        "title": "Svezte se nostalgickými a zážitkovými vlaky, máme jejich soupis",
        "content": "Než se ale vydáte na nádraží, raději se podívejte na webové stránky pořadatele konkrétní akce. Někteří totiž vyžadují rezervaci a nákup jízdenky dopředu. Sobota 5. října Neděle 6. října Sobota 12. října Neděle 13. října . Sobota 19. října Neděle 20. října Sobota 26. října Neděle 27. října Pondělí 28. října",
        "category": "Cestování",
        "photos": 55,
        "date": "2024-07-31T22:00:00+02:00",
        "comments": 1
    },
    {
        "title": "Technologická špička. Do Ostravy míří kvantový počítač za pět milionů eur",
        "content": "Slíbené zařízení bude do Ostravy umístěno v rámci dohody Unie s konsorciem LUMI-Q, které sdružuje devět evropských zemí. Cena by měla podle mluvčí dosáhnout pěti milionů eur. „Projekt LUMI-Q je financován z prostředků Evropské unie a členských států konsorcia, přičemž polovina nákladů je hrazena z fondu Společného evropského podniku pro vysoce výkonné počítání EuroHPC JU,“ dodala mluvčí IT4Innovations. Nový kvantový počítač bude pracovat zcela jinak než ty klasické. Zatímco současné stroje řeší úlohy postupně, výpočetní novinka dokáže díky speciální technologii zpracovávat mnoho možností najednou. Velmi zjednodušeně lze říct, že jde o několik tisíc počítačů, které řeší stejný úkol ve stejný okamžik. Díky tomu zvládají kvantové počítače složité výpočty mnohem rychleji a efektivněji. „Díky této nové technologii můžeme dosáhnout rychlejších a přesnějších výsledků v široké škále aplikací, od umělé inteligence až po simulace složitých systémů,“ vysvětlil Branislav Jansík, ředitel superpočítačových služeb IT4Innovations. „Instalace přelomového hardwaru v našem centru je strategickým úspěchem. Tento nový systém výrazně rozšíří naše kapacity a umožní nám posunout se na úplnou špičku evropské kvantové výpočetní infrastruktury,“ přidal Vít Vondrák, ředitel IT4Innovations. „Ostrava se díky tomu stane jedním z klíčových hráčů v oblasti kvantových technologií.“ Podle Víta Vondráka získání kvantového počítače navazuje na silnou tradici superpočítačů v Ostravě. Ještě v červenci 2024 se zde loučili se superpočítačem Salomon, který sloužil šest let a v době svého spuštění byl čtyřicátým nejvýkonnějším počítačem na světě. „Superpočítač Salomon byl jedním ze čtyř historických strojů v našem centru. Nahradil ho superpočítač Karolina, který má osminásobný výkon. A i když byl Salomon významný, jeho čas skončil. Byl rozebrán a prodán holandské firmě, která dále využije jeho části,“ komentoval Vondrák v červenci letošního roku změny v superpočítačovém centru. Superpočítač Karolina, který nyní pokračuje v tradici Salomona, se do budoucna stane „partnerem“ nového kvantového systému LUMI-Q. Kombinace klasických a kvantových výpočtů má umožnit vědcům a průmyslovým firmám napříč Evropou zkoumat nové algoritmy a využívat pokročilé výpočetní technologie v celé řadě oborů, od vývoje umělé inteligence až po složité simulace molekulárních struktur, například v oblasti farmacie nebo umělé inteligence. Kvantový počítač LUMI-Q by měl být uveden do provozu do konce příštího roku.",
        "category": "Ostrava",
        "photos": 10,
        "date": "2024-09-30T11:21:00+02:00",
        "comments": 4
    },
    {
        "title": "Zdařilý vstup do sezony brzdí viróza, Vítkovice odkládají příští dvě utkání",
        "content": "„Zdraví hráčů a realizačního týmu je pro nás absolutní prioritou, a proto jsme se rozhodli oslovit dotčené týmy s otázkou odložení utkání. V tuto chvíli hráči absolvují lékařská vyšetření, abychom zjistili, jaké onemocnění v kabině A týmu řádí,“ uvedl pro klubový web sportovní manažer Roman Šimíček. V minulém týdnu Vítkovicím z kádru postupně vypadli nemocní útočníci Marek Kalus, Marcel Barinka a Patrik Zdráhal. Zdravotní problémy měli i další hráči. AKTUÁLNĚ: Z důvodu virózy, která se prohání kabinou A týmu, jsou následující dva zápasy odloženy.https://t.co/aJi1H3fbs9 Několik z nich nastoupilo k nedělnímu utkání v Karlových Varech pod léky, i tak Vítkovice dokázaly zvítězit 4:2. Dařilo se především elitní útočné formaci, Jindřich Abdul (1+2), Anthony Nellis (2+1) i Chad Yetman (0+3) se zapsali do statistik třikrát. Svěřenci Davida Bruka tak navázali na povedený vstup do nového ročníku. Vyhráli čtyři z úvodních šesti duelů, dosud posbírali dvanáct bodů a v extraligovém pořadí jim patří čtvrtá pozice. Majitel klubu Aleš Pavlík v prohlášení na klubovém webu poděkoval Mladé Boleslavi i Českým Budějovicím za ochotu při jednání o odložení nadcházejících zápasů. „V těchto chvílích si velmi vážíme vstřícnosti a spolupráce s dotčenými kluby. Generální manažeři Jan Tůma i Stanislav Bednařík nám vyšli maximálně vstříc. S oběma jsem včera večer telefonicky hovořil, poděkoval jim osobně a nyní bych oběma rád poděkoval také veřejně.“",
        "category": "Extraliga",
        "photos": 16,
        "date": "2024-09-30T11:21:00+02:00",
        "comments": 3
    },
    {
        "title": "Nová koalice ve Středočeském kraji už se rýsuje, zřejmě povládnou STAN a SPOLU",
        "content": "„Dnešní jednání bylo už třetí s hnutím STAN. V uplynulých dnech jsem nechtěl komentovat veškerá jednání tak, abych neodkrýval karty a nekomplikoval si jednání. Po dnešním setkání chci říci, že za koalici SPOLU je STAN jako předešlý koaliční partner preferovaný,“ řekl MF DNES po jednání Jan Skopeček. Dodal ale, že SPOLU bude i nadále jednat s hnutím ANO, ale spíše o podpoře, protože vznikající koalice STAN a SPOLU bude mít podle Skopečka jen slabou většinu jednoho křesla, tedy 33 mandátů z 65 v krajském zastupitelstvu. „Nutí nás to s ANO spolupracovat,“ řekl Skopeček. Zároveň ale upozornil, že dohoda se STAN stále není hotová. „Ta bude, až se dohodneme na všem, a to jak co se týče personálního složení, tak i programových priorit a procesního fungování zastupitelstva, abychom nezablokovali rozvoj Středočeského kraje,“ řekl Skopeček s tím, že diskuze nad programem ještě zástupce obou uskupení čeká. Hejtmanka Petra Pecková naznačila, že doufala, že už v pondělí bude dohoda hotová. Obě strany se ale mají znovu setkat ve čtvrtek dopoledne. „Od samého počátku trváme na tom, že nabízíme většinu v krajské radě, ale ne post hejtmana. Oceňuji, že koalice SPOLU preferuje jednání s námi a pozastavuje jednání s ANO,“ uvedla Pecková. Dodala, že ve čtvrtek bude na programu jednání o obsazení jednotlivých gescí a také obsah společného programu. „Očekávám, že na tom se dohodneme, protože programovou shodu máme. Čtyři roky jsme pracovali na tom, abychom společně tento kraj řídili a posouvali tím správným směrem, neočekávám žádné zádrhely,“ uvedla hejtmanka.",
        "category": "Praha a střední Čechy",
        "photos": 24,
        "date": "2024-09-30T11:54:07",
        "comments": 10
    },
    {
        "title": "Portál dopravy měl výpadek. Uživatelé viděli cizí údaje včetně citlivých dat",
        "content": "„Stalo se mi, že po přihlášení do portálu dopravy v něm vidím cizí jména, data narození a vozidla. Nejde o malé množství cizích osobních údajů. Jsou vidět i čísla řidičských průkazů, skupiny, nebo že osoba nemá řidičský průkaz, přestupky a podrobnosti k nim a i zákazy řízení,“ sdělil redakci iDNES.cz uživatel portálu pan Michal. Závadu systému odhalil v okamžiku, kdy se pokoušel o online převod vozu a veškerých potřebných úkonů. Stránka byla ráno nedostupná, na infolince Portálu dopravy byla automatická hláška o chybě systému, na které se pracuje. „Mám potvrzené, že se moje údaje a vozidla zobrazují cizím lidem, už mi je poslala osoba, která k nim neměla oprávněný přístup. Mám i screenshoty. Na helpdesk portálu dopravy to bylo oznámeno už v 6:55, znovu v 7:33 a i v 7:45 nebyl portál vypnut a stále nabízel zásobu cizích údajů. Mám i záznamy rozhovorů s operátorem linky, který neustále fabuloval. K dispozici byl i výčet mých přestupků z mládí, to považuji za skandální,“ dodal pan Michal. Portál dopravu už znovu funguje.Na Portálu dopravy jsme dnes ráno identifikovali problém s přihlášením uživatelů, na který jsme obratem reagovali odstavením systému. Nyní již vše znovu běží. Aktuálně probíhá analýza příčiny.Děkujeme za pochopení a omlouváme se za komplikace. Ten aktuálně řeší další právní kroky, kontaktoval i Úřad na ochranu osobních údajů. Redakce iDNES.cz kontaktovala ministerstvo dopravy. Mluvčí František Jemelka o problému ví, technici jej řeší. „Dnes ráno byl zaznamenán problém s přihlášením. Proto byl systém okamžitě odstaven. Nyní je již opět plně funkční. Příčiny problému dále analyzujeme,“ řekl. K úniku dat mluvčí pouze zopakoval, že příčiny výpadku a následky jsou prověřovány a s výsledky šetření bude veřejnost seznámena. Úřad pro ochranu osobních údajů se případem zabývá, zatím eviduje jednu stížnost. „K dnešnímu dni evidujeme jednu podanou stížnost. V případě porušení zabezpečení osobních údajů je povinností správce, tedy v tomto případě u Portálu dopravy, respektive ministerstva dopravy ohlásit případ bez zbytečného odkladu do 72 hodin od okamžiku, kdy se o něm dověděl,“ řekl redakci mluvčí Úřadu pro ochranu osobních dat Milan Řepka. Ten dále dodal, jaký bude postup. „V případě ohlášení porušení zabezpečení osobních údajů se Úřad pro ochranu osobních údajů zabývá tím, co bylo k takovému porušení sděleno. Úřad se přitom zaměřuje především na příčiny porušení zabezpečení a na kroky, které hodlá správce podniknout. Následně rozhodneme o dalším postupu, který ovšem bez vyhodnocení konkrétního případu nelze předjímat,“ dodal. Ministerstvo dopravy zatím případ nenahlásilo. „Mají na to 72 hodin. Zatím tady takové hlášení nemáme,“ uvedl Řepka. „Šetříme čas a peníze občanů, kteří mohou namísto několika návštěv úřadů a prohledávání internetových odkazů, nalézt dostupné elektronické služby na jednom místě. Z tohoto rozcestníku jsou dostupné již fungující služby spojené s dopravou, jako je například kontrola tachometru, dálniční známky, ale i novinky. Například nová možnost e-podání žádostí o výměnu řidičského průkazu z důvodu krádeže, ztráty či změny osobních údajů, předvyplnění žádosti na Registr vozidel či nové žádosti v agendě plavidel,“ řekl v roce 2022 po spuštění portálu ministr dopravy Martin Kupka. Webová stránka Portálu dopravy, která měla výpadky. Právě ministr Kupka bude mít nyní nově na starost digitalizaci stavebního řízení poté, kdy premiér Petr Fiala navrhl odvolat ministra pro místní rozvoj a končícího šéfa Pirátů Ivana Bartoše. Portál umožňuje občanům elektronicky komunikovat s úřady v oblasti dopravy, podávat žádosti o výměnu řidičského průkazu, získat výpis z bodového konta, nahlížet na údaje o vozidlech nebo řešit elektronické služby v oblasti plavidel, letectví a tak podobně. Systém nyní využívá zhruba 20 000 uživatelů.",
        "category": "Domácí",
        "photos": 4,
        "date": "2024-09-30T10:51:00+02:00",
        "comments": 206
    },
    {
        "title": "Vývojáři největšího loňského průšvihu prosí hráče, aby jim dali další šanci",
        "content": "Stačil jeden trailer a chystaná online zombie hra The Day Before v roce 2021 učarovala celé herní komunitě. Až tak moc, že se brzy vyšvihla na první místo seznamu nejočekávanějších her v digitálním obchodě Steam. Na obrázcích vypadal The Day Before nadějně, v praxi to ale byla bída. Tento úspěch patrně zaskočil i samotné studio Fntastic, které do té doby vydalo jen čtyři ničím výjimečné hry a jakoby jim svázal ruce. Od té doby už je totiž provázely jen problémy. Na konci roku 2022 třeba vývojáři pobouřili komunitu tím, že chtěli aby jim s dalším vývojem pomáhali fanoušci bez nároku na honoráře, poté se zase dostali do sporu o svůj název s mobilní aplikací na správu kalendáře a byli dočasně ze Steamu odstraněni. Po dalším traileru zase čelili nařčení z plagiátorství jiných titulů. Množily se hlasy, že jde ze strany vývojářů o podvod, nakonec ovšem hra skutečně vyšla. Těžko to však nazvat vítězstvím. The Day Before bylo plné technických chyb, neobsahovala většinu slíbených prvků, na místo otevřeného světa šlo jen o širší koridor, který běžel pomalu i na silných hardwarových sestavách. A především – nebyl ani trochu zábavný. Než byl po pouhých 46 dnech provozu stažen ze Steamu, vysloužil si nelichotivé hodnocení pouhých 16 procent pozitivních reakcí z více než 10 tisíc recenzí. Escape Factory vypadá o poznání méně ambiciózně. Vyjde to tentokrát? Člověk by řekl, že po takovém fiasku teď budou vývojáři chodit kanály a udělají vše proto, aby se na tento průšvih zapomnělo, Fntastic ale udělali přesný opak. Pod názvem Fntastic 2.0 představili plán na restart , který se má nově opírat především o profesionalitu, transparentnost a poctivost. Zní to jako banální politický slogan, ovšem v Rusku založená společnost mu natolik věří, že se nestydí od fanoušků vybírat peníze přes Kickstarter. Jejich Escape Factory je logický rychlík pro 4–8 hráčů a na Steamu už má k dispozici dokonce i demoverzi, zatím ale nevybral ani šestinu z i tak velmi skromné požadované částky cca 350 tisíců korun. Pokud se zbytek nepodaří vybrat do 26. října, Fntastic 2.0 to prý definitivně zabalí. Myslíte si, že si zrovna tito zaslouží druhou šanci? Regaining trust will be tough, but we're motivated to make more games if our Kickstarter succeeds. With its 'all or nothing' model, contributions will be refunded if we miss the target. We value your support, and all funds will go to development, not profit.",
        "category": "Bonusweb",
        "photos": 19,
        "date": "2024-09-30T10:51:00+02:00",
        "comments": 2
    },
    {
        "title": "Sdílená kola mají v Plzni jezdit od jara, provozovatele zatím ale nevybrali",
        "content": "V Liberci se podařilo vybrat poskytovatele sdílených kol na první pokus, v Českých Budějovicích se žádné výběrové řízení nekonalo a sdílená kola i koloběžky tam jezdí. V Plzni se připravuje již třetí kolo výběrového řízení. „Znovu se zamyslíme nad podmínkami výběrového řízení, nechci o pět milionů korun roční dotace na bikesharing, které jsou v rozpočtu alokované i na příští léta, přijít,“ uvedl náměstek primátora Aleš Tolar ze STAN. Město po provozovateli bikesharingu chce 160 mechanických a 40 elektrických kol, která budou jezdit ve čtyřech z deseti městských obvodů, a prvních 15 minut bude mít cyklista zdarma. „Věřím, že od jara budou sdílená kola v Plzni jezdit,“ uvedl Tolar. Odborníci ho kritizují za to, že Plzeň by měla mít k dispozici ne 200, ale 400 kol, která by měla jezdit po celém městě, aby část lidí nebyla diskriminovaná. Tolar uvádí, že pokud bude zájem, počet kol se zvýší. Vladislav Rozsypal, vedoucí oddělení samosprávných vyjadřování libereckého magistrátu říká, že na severu Čech se podařilo vybrat firmu v prvním kole. Nyní službu poskytuje Nextbike. I když je Liberec reliéfem města podobný Plzni, rezignovali prý na elektrokola a všech 150 kol tvoří ta mechanická při prvních 15 minutách zdarma. Jízdy zdarma pak tvoří zhruba 90 procent výkonu. Město se sto tisíci obyvateli, což je zhruba 60 procent Plzně, dává do bikesharingu zhruba 1,7 milionu korun za rok, když další milion přispívá podle Rozsypala kraj. Ani v Liberci kola nejezdí po celém městě, ale odhadem na třech čtvrtinách. Podle Rozsypala je to škoda, protože část obyvatel je o sdílení ochuzená, ale s částkou, která na to byla městem určená, se víc výkonu zajistit nedá. „Našich 150 kol je málo, potřebovali bychom pokrýt i okrajové části města, kde jsou lidé ze sdílení vyřazení a oprávněně se ptají, proč jsou vynechaní. To se pak těžko vysvětluje. Potřebovali bychom alespoň 300 kol,“ poznamenal Rozsypal. Nevýhodou je podle něj fakt, že na trhu sdílených kol je malá konkurence a de facto mezi sebou soutěží jen dvě firmy – NextBike a Rekola. Právě Rekola poskytují sdílená kola v Českých Budějovicích. Jak uvedl Tomáš Kubeš, vedoucí odboru správy veřejných statků magistrátu v Českých Budějovicích, radnice na provoz neposkytla ani korunu. Jediným příspěvkem byla městská prostranství na vybudování bikových stání, která Rekola vybudovala z dotace. Systém postrádá režim 15 minut zdarma. „Zdarma není nic, stejně to vždy musí někdo zaplatit,“ poznamenal Kubeš z města, kde se tedy žádné výběrové řízení nekonalo a i bez finanční injekce se poskytovatel stovek sdílených kol našel. Na rozdíl od Plzně se ale jedná o rovinatý, k cyklistice předurčený terén, kde jezdí na kole téměř každý. Firma si podle zájmu sama rozhodla, kolik kol do města pustí. A jezdí se zde po celém jeho území. „Pokud sdílení kol nebo koloběžek omezím na malé území, tak postrádá smysl,“ uvedl Kubeš s tím, že právě lidé z okrajových částí sdílené kolo či koloběžku rádi využívají třeba při jízdě do práce. Ve městě jsou k dispozici i sdílené koloběžky. Ty Plzeň odmítá. „Bereme je jako službu pro lidi, protože o koloběžky je zájem,“ sdělil Kubeš s tím, že si ale muselo město firmy vycvičit tak, aby koloběžky neležely různě po městě, ale aby je poskytovatelé služby uklízeli. A také se omezila rychlost jízdy. Pravidla se prý dodržují, protože firmy se bojí, že město službu zakáže. „Když lidé místo autem jedou na koloběžce, je to ideální stav,“ dodal Kubeš.",
        "category": "Plzeň",
        "photos": 0,
        "date": "2024-09-30T10:35:00+02:00",
        "comments": 0
    },
    {
        "title": "Dětské hřiště na střeše Máje nemělo povolení, teď majitel zavřel i to vnitřní",
        "content": "„Snaha oživit centrum Prahy aktivitami pro rodiny s dětmi, po níž existovala veřejná poptávka, se v reálu ukázala jako hůře splnitelná,“ stojí ve vyjádření provozovatele na Facebooku. Vstupné činilo při nákupu online 550 Kč za dítě a 150 za dospělého. K tomu si rodiče museli připočítat také občerstvení. To bylo v herně poměrně drahé, párek v rohlíku stál 85 korun, zapečený sendvič 180 korun. Již v minulosti si na ceny hosté Lvíčkova na sociálních sítích stěžovali. Zábavní centrum pro menší děti Lvíčkov se nacházelo v 5. patře obchodního domu Máj. K dispozici byl pro děti velký bazén s balonky, dětské hřiště se s skluzavky nebo bar s jídlem a nápoji. Součástí herny bylo také venkovní hřiště na terase, to ovšem musel majitel zrekonstruovaného obchodního domu Máj v Praze po několika týdnech uzavřít. Vzniklo totiž bez řádného povolení. Na střeše bylo v souladu s původním stavebním povolením a kolaudací plánovaná plocha pro parkování. Webové stránky Lvíčkova fungují nyní již v omezeně a lze na nich najít již pouze oficiální vyjádření, že Lvíčkov zavírá své brány a je od 30. 9. trvale uzavřen. „Již zpracováváme nový projekt, jak celé toto páté patro Máje včetně tzv. venkovního klimatronu využijeme. Až bude hotový, zveřejníme informace, jak doplníme aktuální nabídku,“ uvedl Martin Klán, člen správní rady ARE Facebooku Lvíčkova. Máj se tedy, podle vyjádření majitelů, dále kromě zde provozovaných obchodů, služeb a food courtu soustředí na zábavu pro starší děti a dospělé. V současnosti hojně navštěvovaná dvě patra herních aktivit a barů Levels Prague obchod s komiksovými hrdiny a procházkou jejich světem v Heroes Park a restaurace s vyhlídkovou terasou Fly Vista. Obchodní dům Máj na pražské Národní třídě se rekonstruoval dva roky, jeho otevření se několikrát posouvalo. Nakonec se prvních návštěvníků dočkal 24. června 2024. Ambiciózní projekt bratrů Klánových z Amadeus Real stál 4,5 miliardy korun. Z klasického obchodního domu se ovšem stal devítipatrový dům zábavy, kde nechybí ani restaurace či střešní vyhlídková terasa. „Je to dům her a zážitků, lidé sem nebudou jezdit za nákupy,“ řekl během slavnostního otevření jeden z provozovatelů. Ještě před otevřením vyvolali kontroverze dva několikametroví pohybující se motýli s trupem napodobujícím stíhačku spitfire od výtvarníka Davida Černého, které majitelé nechali osadit na fasádu budovy. Kritiku některých architektů i části veřejnosti následně po otevření sklidily interiéry zábavních center v horních patrech obchodního domu.",
        "category": "Ekonomika",
        "photos": 76,
        "date": "2024-09-30T10:31:00+02:00",
        "comments": 80
    },
    {
        "title": "Nejdřív finále MS, teď start NHL. Palát se vrací a hlásí: Po gólu skákat nebudu",
        "content": "S New Jersey odstartuje sezonu dvěma zápasy v hlavním městě Česka. V pátek a sobotu se Devils střetnou s Buffalem, než se oba celky odeberou zpět za moře. „A vracet se se dvěma výhrami by bylo skvělé,“ podotkne. Jak moc se do Prahy těšíte?Moc, ale těší se podle mě úplně všichni. Je paráda, že jsme zrovna tady vyhráli mistrovství světa a na stejném místě hrajeme první zápasy NHL. Až uvidím šatnu, hned si na to vzpomenu. Vybaví se mi to i na tréninku, každopádně jakmile přijde zápas, už to řešit nebudu. Naposledy jste v O₂ areně hrál proti Švýcarům, teď se dvěma z nich (Jonasem Siegenthalerem a Nicem Hischierem) nastoupíte spolu. Bavili jste se už o finálovém zápasu?Siegenthaler mi říkal, že je rád, že budu hrát s ním a nebudu ho napadat a hitovat. To samé jsem já říkal Nicovi, že už ho nebudu muset bránit a on to samé. Pogratulovali mi, ale spíš jsme se jen nad tím zasmáli. Ondřej Palát líbá mistrovskou trofej. Sice už půjde o duel v rámci NHL, ale atmosféra asi bude výjimečná, ne?To určitě, nedá se to porovnat. V Česku i v Evropě znějí bubny, lidé jsou na nohou. V extralize má každý svůj kotel, nevím, jak to bude u týmů z NHL, kdo bude fandit komu. Tušíte, jakou mají Devils a Sabres v Česku fanouškovskou základnu?Fakt vůbec netuším. Jsem na to sám zvědavý, v Buffalu byl dlouho Hašek, v New Jersey zase Eliáš a Židlický, potom Jágr. Troufám si říct, že v hledišti bude asi trochu víc dresů Devils z toho důvodu, že za něj hrálo víc českých hráčů, ale jinak opravdu nevím. Jste v týmu jediný Čech, jak se těšíte na roli průvodce Prahou?Těším se, v pondělí a úterý kluky provedu, zajdeme na večeři. I když v Praze nežiju, znám ji, mám v ní byt, v létě v ní trávím hodně času. Všichni jsou natěšení, že zažijeme nějakou srandu, ale hlavně se chceme připravit na sezonu. Právě na vás bude mířit nejvíce pozornosti. Jak to zvládnete?Úplně v pohodě, udělám pár rozhovorů a jednoduše budu hrát hokej. Nic velkého v tom zase nevidím. Jsem nadšený, že hrajeme doma a užiju si to, ale jak začne zápas, je mi jedno, jestli jsem v New Jersey nebo v Praze. Jack Hughes (86) a Ondřej Palát slaví gól New Jersey Devils. Tomáš Hertl dva roky zpátky v Praze sice nevyhrál, ale oslavu gólu si náležitě užil.Já bych radši vyhrál, než dal gól. Ale kdyby jo, bylo by to super, trochu zpestření. Samozřejmě bych se radoval, ale asi bych po plexiskle neskákal. Zápasy NHL v Evropě už jste zažil, v roce 2019 jste hrál s Tampou ve Stockholmu. Tehdy se akce točila kolem švédského zadáka Victora Hedmana.A já k tomu chci přistoupit trošku jako on. Vzal nás do města, na večeři, šli jsme s ním na pivo. Všechno nám ukázal a sám si to užíval. Měl docela dost mediálních povinností, to já doufám tolik nebudu. Co jste si z tehdejšího tripu odnesli?Měli jsme po deseti zápasech, vzpomínám na to velmi dobře. Nám se s Tampou vstup do sezony moc nepodařil, ve Stockholmu jsme ale stmelili partu a začali vyhrávat, nakonec jsme došli až ke Stanley Cupu. Ondřej Palát oslavuje gól se spoluhráči z New Jersey. Jak vidíte šance New Jersey? Může se vám povést podobný úspěch?Stanley Cup chce vyhrát 32 týmů, o tom se ani nebavím. Ale naším cílem je probojovat se do play off, potom už se řeší další věci. Já věřím, že tým máme složený tak, že na vyřazovací část má. Vstup do sezony bude klíčový. V čem se cítíte být lepší?Podepsali jsme hráče, kteří by nám měli pomoci. Jsou nepříjemní, nebudeme už takoví otloukánci, jak se o nás říkalo. Hodně nám pomůže Jacob Markström v brance. Musíme hrát lépe z obrany, nepotřebujeme soupeře přestřílet, jen nesmíme dostávat tři a víc gólů za zápas. Když to číslo stlačíme na jeden, dva, šance, že vyhrajeme, je rázem mnohem větší. I ofenzivně ladění útočníci musí více myslet na hru do obrany, protože to je klíč k úspěchu. Jinak si budou počítat góly a body, ale týmový výkon bude pod play off. Všichni si od sezony slibujeme, že bude dobrá a hlavně lepší než ta minulá.",
        "category": "NHL",
        "photos": 120,
        "date": "2024-09-30T10:27:00+02:00",
        "comments": 0
    },
    {
        "title": "Vinaři na Znojemsku hlásí propad úrody o 50 procent. Kvalita hroznů překvapila",
        "content": "Situace s rychlým dozráváním všech odrůd přinesla obrovskou zátěž pro vinaře, ale kvalita hroznů nakonec překvapila. „Hrozny měly krásné parametry, cukry i kyseliny byly ideální,“ líčí Halkoci. Na druhé straně však vinaři zaznamenali výrazný pokles sklizeného množství kvůli suchu a vysokým teplotám. „Sklidili jsme zhruba o 50 procent méně než v běžném roce, což je pro nás velká ztráta,“ dodává. Tento výpadek úrody bude mít dlouhodobé dopady na výrobu vína v celém regionu. Sklizeň však nebyla jedinou výzvou, se kterou se letos vinaři museli potýkat. Kvůli nepříznivému počasí bylo zrušeno i Znojemské vinobraní, které je tradičně jednou z nejdůležitějších vinařských událostí roku. Každoročně přitahuje desítky tisíc návštěvníků, kteří přijíždějí ochutnat nové ročníky a setkat se s vinaři. „Pro nás je Znojemské vinobraní klíčovou událostí, protože zde představujeme naše vína a setkáváme se se zákazníky. Zrušení akce je pro nás velká rána, protože přijdeme o důležitý kanál přímého prodeje, který je pro menší vinařství životně důležitý,“ říká Halkoci. Tato akce má rovněž zásadní vliv na vinařskou turistiku, která je pro region ekonomicky velmi významná. „Vinobraní nejen zvyšuje povědomí o našem vinařství, ale přináší i nové návštěvníky. Ti si rádi kupují víno přímo od vinařů a užívají si autenticitu, kterou jim Znojemsko nabízí. Zrušení této události bude mít dalekosáhlé dopady nejen na nás vinaře, ale i na celou místní ekonomiku,“ dodává. Vedle klimatických výzev čelí vinaři také návrhům na zavedení spotřební daně na tichá vína. Pro menší vinařství, jako je to Lukáše Halkociho, by to znamenalo velkou administrativní i finanční zátěž. „Nejde ani tak o dvacetikorunu, kterou by zaplatil koncový zákazník, ale o nárůst administrativy, již už teď zvládáme s obtížemi. Zavedení spotřební daně by pro spoustu menších vinařství znamenalo konec,“ upozorňuje. „Starší generace vinařů by to prostě nezvládla a spousta menších vinařství by skončila. To by znamenalo ztrátu pestrosti v oboru a dominanci větších vinařských podniků.“ Zavedení spotřební daně by navíc mělo negativní dopad i na vinařskou turistiku, která je důležitou součástí místní ekonomiky. „Turisté si rádi kupují víno přímo od vinařů. Pokud by ale menší vinařství začala kvůli dani zavírat, ztratili bychom autentickou atmosféru, která láká návštěvníky. Pro Znojemsko je vinařská turistika naprosto zásadní. Lidé sem nejezdí jen kvůli vínu, ale kvůli celému zážitku,“ dodává. Tento přímý kontakt je pro vinařství Halkoci důležitý, protože pomáhá budovat dlouhodobé vztahy se zákazníky. Kromě produkce vína přispívají vinice i k utváření krajiny. „Pěstování vína není jen o alkoholu. Vinice jsou součástí našeho kraje, krajiny, kterou chráníme a udržujeme. Víno má zemědělský a kulturní rozměr, což je zcela jiný svět než u lihovin,“ říká Halkoci. Vinice formují krajinu a pomáhají udržet ekologickou rovnováhu v regionu, kde má vinařství dlouhou tradici. Vinaři jako Lukáš Halkoci přispívají i k rozvoji vinařské turistiky a kulturního dědictví. Jeho vinařství se aktivně podílí na různých akcích, jako jsou festivaly a degustace, které lákají návštěvníky do regionu. „Podařilo se nám navázat spolupráci s dalšími vinaři v okolí. Sdílíme vášeň pro tradiční odrůdy, jako je Veltlínské zelené, které pěstujeme s respektem k místní krajině. Cílem je zvýšit povědomí o těchto odrůdách a přitáhnout k nim pozornost, kterou si zaslouží,“ vysvětluje Halkoci. Navzdory všem výzvám zůstává Lukáš Halkoci optimistický a nadále se soustředí na inovace. „Jsem prvním vinařem v rodině, takže mě neomezují žádné staré tradice. Mohu se zaměřit na moderní postupy jak ve výrobě vína, tak i v komunikaci se zákazníky,“ uzavírá. Jeho vinařství kombinuje tradiční odrůdy, jako jsou Veltlínské zelené a Ryzlink rýnský, s moderními technologiemi a přístupy, které mu umožňují být flexibilní a přizpůsobit se měnícím se podmínkám.",
        "category": "Brno",
        "photos": 7,
        "date": "2024-09-30T10:25:00+02:00",
        "comments": 2
    },
    {
        "title": "Takhle ne! Zklamaný Veselý po debaklu se Slavií: Chybělo nám úplně všechno",
        "content": "A co si tedy po potupné porážce 0:4 od Slavie myslel? „Že bych byl nerad, aby se to opakovalo, když to řeknu slušně,“ líčil v neděli večer v Ďolíčku. Bohemians totiž ve vršovickém derby propadli. Bez střely na bránu, bez zápalu, bez duše. „Prohráli jsme zaslouženě, až bych řekl ostudně. Chtěli jsme být aktivní, abychom nedopadli jako Plzeň,“ připomněl Veselý předchozí slávistický triumf 3:0. „Ale dopadli jsme úplně stejně, třetí gól to vyřešil. Omlouvám se fanouškům za náš výkon.“ Bohemians byli vždy známí zarputilostí. Nechyběla vám tahle vlastnost v zápase?Tohle mi na tom vadí nejvíc. Bylo to z naší strany odevzdané. Nedokážu si vysvětlit, čím to bylo. Jestli přehnaným respektem, průběhem? Nebyli jsme agresivní v soubojích, nedostupovali jsme a chyběla nám odvaha na míči i kvalita. Bylo to fakt bázlivý. Vždy se snažím najít pozitiva, ale tentokrát je nevidím. Rozhodla i forma Slavie?Slavia je v pohodě, to vidíme všichni. Soupeře drtí a přehrává – kvalitou i šířkou kádru. Nikomu se moc nedaří najít recept, ucpete jednu díru a jinde se objeví další. My se třikrát snažili změnit rozestavení... Slavia se od gólu rozjela, je jinde než my. Brankář Tomáš Frühwald sleduje vlastní gól Bohemians. V souvislosti se změnami rozestavení: Neberete si osobně, že hráči vaše pokyny úplně nevyslyšeli?Spíš jsem viděl hlavy dole z toho průběhu. Strašně rychle naskákalo skóre a kdo hrál nějaký sport, ví, že na hřišti pak není příjemně. Mně se na zápas dobře nekoukalo a hráčům se dobře nehrálo. Nejsme jediní, komu se to se Slavií stalo, ale mohli jsme předvést důstojnější výkon. Chybělo mi naštvání, agresivita. Někdy se můžete nakopnout vyhraným soubojem. My jsme to ale moc brzy odevzdali. Přispělo k bázlivosti vašich svěřenců, jak je Slavia fyzicky nabušená?To se musíte zeptat hráčů. Máme ale zkušené hráče, kteří už mají něco za sebou. Neměli by se z toho podělat. Neustále jsme ustupovali, jakmile dáte Slavii prostor kolem vápna, je konec. Jsem opravdu zklamaný. Se Slavií jsem prohrál i nula šest, ale tehdy jsem byl na hráče pyšný, protože bojovali. Takhle se nemůžeme a nebudeme prezentovat. Chyběla vašemu týmu větší kompaktnost?Nám chybělo úplně všechno. Především kvalita. Je třeba si uvědomit, že obrana vždy vychází od kompaktního útoku, ale zároveň pokud nefunguje defenziva směrem dopředu, je útok marný také. Soupeře jsme pouštěli do tlaku po vyloženě zbytečných ztrátách. Přitom jsme si všechno říkali, ale nedodržovali jsme to. Musel bych asi kritizovat aspekt po aspektu, protože tohle opravdu nebyl vůbec dobrý výkon. Po devíti zápasech máte na kontě devět bodů. Cítíte tlak?Zodpovědnost za to cítím, ale není to otázka na mě. Zároveň jsme z těch devíti utkání šestkrát hráli venku a doma měli Baník, Spartu a Slavii. Vidím jako jednoznačnou chybu, že jsme měli bodovat na Dukle a vyhrát v Budějovicích. Zvládnout to, bavíme se jinak. Zároveň jsme ve vyrovnané soutěži, od osmého i předposledního místa nás dělí tři body. Nechci se tím utěšovat, spíš vidím, jak našlapaná liga je. Po reprezentační přestávce máme sérii zápasů, kde bude v naší moci nějaké zisky udělat. Ale musí to být opřené o daleko větší nasazení.",
        "category": "Chance Liga",
        "photos": 13,
        "date": "2024-09-30T10:20:00+02:00",
        "comments": 14
    },
    {
        "title": "Rusko v noci v několika vlnách útočilo na Kyjev. Poplach trval přes pět hodin",
        "content": "V Kyjevské oblasti, která hlavní město obklopuje, úřady zaznamenaly škody, podobně jako v Mykolajivské oblasti na jihu země. Ukrajinské letectvo informuje o likvidaci 67 ze 73 ruských dronů a jedné ze tří útočících raket. „Letecký poplach v hlavním městě trval více než pět hodin,“ uvedl na Telegramu šéf kyjevské vojenské správy Serhij Popko. „Všechny drony, které ohrožovaly Kyjev, byly zneškodněny silami a prostředky protivzdušné obrany,“ dodal. Ukrajinská média či agentura Reuters citovaly svědky, kteří podle nich nad ukrajinskou metropolí v noci slyšeli četné exploze. Zahlédli také objekty zasažené za letu. Šéf správy Kyjevské oblasti Ruslan Kravčenko informoval o škodách kvůli padajícím troskám dronů, ale útok se podle něj obešel bez obětí na životech a zásahu kritické infrastruktury. Poplach trval sedm hodin, napsal na Facebooku regionální činitel. V Mykolajivské oblasti na jihu Ukrajiny oblastní šéf Vitalij Kim informuje o poškození dvou obytných budov a požáru v zařízení kritické infrastruktury, povahu tohoto objektu ale neupřesnil. Server Meduza píše, že v Mykolajivské oblasti je kvůli nočním útokům omezena vlaková doprava. Ukrajinské letectvo na Telegramu sdělilo, že protivzdušná obrana zlikvidovala 67 ruských dronů a střelu Ch-59/69 nad jedenácti ukrajinskými regiony. Tři drony zmizely z radarů, jeden mířil k Bělorusku a další zůstával v době hlášení v ukrajinském vzdušném prostoru, podotkl server Ukrajinska pravda. Rusové podle ukrajinských vzdušných sil vyslali na zemi 76 bezpilotních letounů a tři střely různého typu. Rusko podniká vzdušné útoky na Ukrajinu pravidelně a tento měsíc je to již poněkolikáté, kdy údery hlásí i Kyjev. Nálety podle agentury Reuters v září cílily zejména na ukrajinskou energetickou, vojenskou a dopravní infrastrukturu, ale zahynuly při nich desítky civilistů. Moskva popírá, že by cílila na civilisty, nicméně z Ukrajiny pravidelně přicházejí zprávy o civilních obětech. OSN potvrdila tisíce mrtvých na Ukrajině. „Zatímco drtivá většina civilních obětí byla v oblastech kontrolovaných Ukrajinou, HRMMU (Mise OSN pro monitorování lidských práv na Ukrajině) zaznamenala také zprávy o civilních obětech na území okupovaném Ruskou federací a v Ruské federaci,“ uvedla OSN na začátku září. Ukrajina se rozsáhlé ruské invazi brání už třetím rokem a součástí jsou i její vzdušné údery na ruské území, přičemž Kyjev tvrdí, že útoky jsou zaměřeny na vojenskou, energetickou a dopravní infrastrukturu, která je klíčová pro válečné úsilí Moskvy. Gubernátor ruské Belgorodské oblasti Vjačeslav Gladkov v noci na pondělí oznámil, že při útoku ukrajinského dronu na jím spravovaný region zahynul příslušník domobrany a jeden civilista utrpěl zranění.",
        "category": "Zahraničí",
        "photos": 24,
        "date": "2024-09-30T09:26:08",
        "comments": 31
    },
    {
        "title": "Zkáza po „biblické“ bouři Helene vychází najevo. Mrtvých už je stovka",
        "content": "V amerických médiích se v souvislosti se zkázou po bouři objevují výrazy jako bezprecedentní, katastrofální nebo biblická. Odhady hovoří o škodách v řádu desítek miliard dolarů (stovky miliard korun), obyvatele zasažených oblastí nyní čeká náročná obnova. „Myslím, že to pár let nebude stejné,“ řekl deníku The Washington Post (WP) obyvatel městečka Swannanoa v Severní Karolíně, kterému dům zaplavila voda s bahnem. Podle listu se na místě odehrávaly „téměř nepopsatelné výjevy zkázy a utrpení“. „Auta posazená vysoko ve větvích stromů u řeky Swannanoa. Domy byly odvlečené a pokroucené, následně zanechané daleko od svých základů, někdy vzhůru nohama, někdy roztržené vejpůl,“ napsal WP. Oblast na jihu Apalačského pohoří zažila rekordní záplavy poté, co bouře Helene přinesla extrémní srážky na úrovni stovek milimetrů vody za zhruba tři dny. Živel nejdříve udeřil na Floridě jako hurikán čtvrté kategorie s větrem okolo 200 kilometrů v hodině a přílivovou vlnou vysokou až několik metrů. Pás záplav a škod se tak rozprostírá od jihu Floridy až po stát Virginie. Mrtvé v souvislosti s bouří hlásí šest amerických států. Podle televize CBS News v neděli bilance přesáhla sto obětí, jiná velká média uváděla nižší počty. Televize CNN v noci informovala o nejméně 95 mrtvých včetně 36 v Severní Karolíně, 25 v Jižní Karolíně a 17 v Georgii. Helene byla již čtvrtým hurikánem, který letos zasáhl americké území. Hrozba hurikánů pro USA podle expertů sílí v důsledku oteplování klimatu, neboť vysoká teplota vody v Atlantiku vytváří podmínky pro rychlé zesilování bouří. Tento scénář nastal i v případě Helene a američtí meteorologové varovali, že ve stejné oblasti jako tato bouře by se v týdnu mohl zformovat další podobný systém. Několik dní po úderu Helene panuje zřejmě nejhorší situace na západě Severní Karolíny a v přilehlých oblastech, kde lidé prožili víkend bez elektřiny a mobilního signálu, zatímco hledali pitnou vodu a jídlo. „Lokální a federální činitelé společně s národní gardou se pokoušeli co nejrychleji doručit do paralyzovaných oblastí zásoby a opravit a obnovit, co mohli,“ zatímco desítky týmů pátraly po obětech a přeživších, shrnul deník The New York Times. Hladiny řek na některých místech vystoupaly vysoko nad předchozí rekordy, velká voda přetékala přes přehrady a společně se sesuvy bahna zablokovala stovky silnic. Podle výpovědí svědků povodňová vlna přišla velmi rychle, mnohé obyvatele museli záchranáři o víkendu evakuovat ve vrtulnících a na člunech. V okrese Buncombe, kde leží těžce zasažené město Asheville, lidé nahlásili více než tisíc pohřešovaných. Šéfka okresu Avril Pinderová nicméně uvedla, že očekává dramatický pokles tohoto údaje s obnovením mobilního signálu. Americký prezident Joe Biden postupně schválil federální pomoc pro sedm států. V neděli oznámil, že plánuje tento týden navštívit oblasti zasažené hurikánem, nenaruší-li to záchranné a úklidové operace. S podobným oznámením přišla také viceprezidentka Kamala Harrisová, která v listopadových volbách usiluje o post hlavy státu. Její soupeř a exprezident Donald Trump mezitím na pondělí avizoval návštěvu města Valdosta v Georgii, kde hurikán také způsobil rozsáhlé škody, informovala agentura AP.",
        "category": "Zahraničí",
        "photos": 46,
        "date": "2024-09-30T10:04:08",
        "comments": 13
    },
    {
        "title": "Komička Rebel Wilsonová si po dvouletém vztahu vzala v Itálii svou partnerku",
        "content": "Svatba se konala více než rok poté, co Rebel Wilsonová požádala svou partnerku Ramonu Agrumu o ruku. Stalo se tak loni v únoru na Valentýna před zámkem Šípkové Růženky v Disneylandu v Kalifornii. O zásnubách informovaly obě ženy na Instagramu, kde sdílely fotku, jak se líbají, a Agruma ukázala zásnubní prsten. Wilsonová tehdy poděkovala Tiffany & Co. za nádherný luxusní prsten a týmu Disney za organizaci romantického překvapení pro její partnerku. V listopadu 2022 přivítala Wilsonová na svět svou první dceru, Royce Lillian, kterou jí odnosila a porodila náhradní matka. Rebel Wilsonová a Ramona Agruma si na svatbu vzaly velmi podobné šaty. „Jsem pyšná, že mohu oznámit narození svého prvního potomka,“ napsala k fotografii novorozené holčičky. „Jsem navždy vděčná všem, kdo byli součástí toho všeho (vy, kterých se to týká, dobře víte, koho mám na mysli). Trvalo to roky. Ze všeho nejvíc chci poděkovat skvělé náhradní mamince. Děkuji, žes mi pomohla založit vlastní rodinu, je to úžasný dar. Ten NEJLEPŠÍ! Jsem připravena dát Royce všechnu lásku, tolik, kolik si jen dovedete představit. Rychle se učím. Respekt všem maminkám,“ dodala komička. Rebel Wilsonová s dcerou a její partnerka Ramona Agruma na jejich předsvatební párty (Hotel Cala di Volpe, Porto Cervo, Itálie, 27. září 2024) Od té doby Wilsonová v rozhovorech opakovaně prohlásila, že chce nadále rozšiřovat svou rodinu a další dítě chce se svou manželkou. To, že po několika neúspěšných vztazích s muži našla lásku v náručí ženy, přiznala Wilsonová v roce 2022. Vztahem s blondýnkou překvapila Wilsonová svých jedenáct milionů fanoušků na Instagramu. S australskou herečkou a návrhářkou šperků Ramonou Agrumou randí od počátku roku 2022. „Myslela jsem si celou dobu, že hledám Disney prince. Ale to, co jsem možná opravdu celou tu dobu potřebovala, byla Disney princezna,“ napsala tehdy ke společné fotce a přidala hashtag „láska je láska“. Před vztahem s Ramonou Agrumou chodila herečka v minulosti s podnikatelem Jacobem Buschem. Vztah s dědicem značky amerického pivovaru Anheuser-Busch ukončila v únoru 2021 údajně prostřednictvím textové zprávy. O australské herečce se v posledních letech psalo hlavně ve spojitosti s jejím úspěšným hubnutím. Za dva roky se jí podařilo zbavit se téměř čtyřiceti kilogramů nadváhy.",
        "category": "Revue",
        "photos": 42,
        "date": "2020-07-29T10:02:00",
        "comments": 1
    },
    {
        "title": "Meteorolog: Jsme před bodem zlomu. Moře za 70 let stoupne o půl metru",
        "content": "Podle Žáka však nelze jednoznačně konstatovat, že za nedávné extrémní povodně ve střední Evropě může klimatická změna. „Ale pravděpodobnost jejich výskytu se s probíhající změnou klimatu významně zvýšila. Jedna z nedávných studií přišla s tím, že to je zhruba asi dvojnásobně oproti tomu, kdyby ke klimatické změně nedocházelo.“ Ale neméně vážnou věcí je podle něj zvýšení té intenzity srážek při povodních. „Jak uvádí studie, 20 procent je poměrně vysoké číslo. Možná se nám to na první pohled nemusí zdát, ale třeba u povodňové odezvy mohou být klíčové jednotky procent, která rozhodují o tom, jestli třeba povodňové zábrany nebo povodňová opatření, která jsou instalována a prováděna, vydrží, odolají nebo naopak ne.“ V další části Rozstřelu pak Žák odpověděl na otázku, jak moc dnes meteorologové z Českého hydrometeorologického ústavu zvažují, kdy vyhlásit výstrahu a kdy ne. Ne každá výstraha totiž vyjde a ČHMÚ pak čelí riziku, že straší veřejnost a hrozí, že občané jej nebudou brát vážně. Podle docenta Žáka například při letošních zářijových povodních předpověď vyšla a byla velmi přesná a úspěšná. „Už týden před kritickým víkendem začalo být zřejmé, že by srážky mohly být velmi významné a na začátku následujícího týdne se to začalo potvrzovat. Navíc i lokalizace oblasti, která měla být nejvíce zasažena, byla poměrně přesná.“ „Pokud jde o strašení… Já bych to tak nenazval. Systém vydávání výstrah má poměrně jasná pravidla a kritéria, která musí být splněna pro to, aby výstraha byla vydána. Jsou samozřejmě jevy, které se předpovídají lépe, s větší pravděpodobností. A je úspěšnější i jejich lokalizace, to znamená místo, kde se vyskytnou. To je třeba silný vítr nebo vysoké teploty, silné mrazy v zimě a podobně,“ říká Žák. Podle něj pak ale existují jevy, které se předpovídají mnohem hůře. „My například víme, že situace je příznivá pro výskyt některých jevů. Ale říci, kde přesně se vyskytnou, to je obtížné. A je také důležité, zda to řeknete dva dny předem nebo dvě hodiny předem. Tady mám na mysli zejména lokální bouřky a s nimi spojené přívalové srážky, kroupy, silné nárazy větru a podobně. Je to opravdu stále obtížná disciplína, a to i přes značné pokroky v meteorologii. Takže tady asi možná občas lidé mají pocit, že je trochu strašíme.“ „A ještě dodávám, že když se výstraha nenaplní, tak je to samozřejmě impuls pro to se hlouběji zamyslet nad tím, co bylo možné udělat lépe. Samozřejmě nechci, aby to vyznělo alibisticky, ale musíme si uvědomit, že počasí a atmosféra se nechovají stoprocentně podle toho, jak bychom předpovídali. Musíme se potýkat s tím, co označujeme jako takzvaný deterministický chaos,“ pokračuje meteorolog. „Trochu to souvisí i s efektem motýlích křídel. Možná bychom raději hovořili v počasí o nějaké pravděpodobnosti, ale chápu, že ze strany veřejnosti se hůře interpretuje, když vám řeknu, že s pravděpodobností na 70 procent přijde silná bouřka. Vy chcete slyšet, jestli bouřka přijde, nebo ne, případně na které místo,“ vysvětluje Žák. Ten následně zavzpomínal, že v minulosti některé předpovědi nevyšly. „Jistě bychom našli situace, kdy výstraha třeba nebyla dobře vydána. Překvapivé byly třeba povodně v roce 2009, ty byly spojené s bouřemi na Novojičínsku, kdy jednu oblast zasahovaly opakovaně bouřky, které samy o sobě nebyly nějak extrémně intenzivní. Ale když vám čtyřikrát spadne 50 milimetrů srážek na stejné místo, tak v součtu už to udělá značnou paseku a extrémní povodeň.“ A jaké konkrétní planetární změny vlastně vedou k nárůstu pravděpodobnosti extrémních povodní ve střední Evropě? Žák uvedl, že v nejnovější studii World Weather Attribution, na které se podíleli také čeští vědci, se uvádí hned několik faktorů, které mají přímou linku na změnu klimatu v souvislosti s lidskou činnosti. Jedním z nich je podle něj mimořádně teplé Středozemní, ale i Černé moře. „To byly významné zdroje vlhkosti pro srážky, které k nám během posledních zářijových povodní dorazily. V první fázi to bylo Středozemní moře a pak Černé moře, které bylo asi o dva až pět stupňů teplejší, než je obvyklé. Když je voda teplejší, snadněji se odpařuje a vodní pára se rychleji a intenzivněji dostává do atmosféry, kde pak samozřejmě může za vhodných okolností zkondenzovat a vypadnout ve formě srážek,“ k čemuž podle Žáka došlo právě ve střední Evropě. „Obecně: teploty na naší planetě stoupají,“ navazuje meteorolog. „A čím je vzduch teplejší, tím více vodní páry je schopen pojmout. Clausiova-Clapeyronova rovnice říká, že zhruba na jeden stupeň oteplení se o sedm procent zvýší množství vodní páry v atmosféře.“ Z toho všeho vyplývá, že pokračující lidskou činností a dalším vypouštěním skleníkových plynů je možné dospět k překročení takzvaných bodů zlomu. „To jsou situace, kdy už není cesty zpátky s ohledem na horizont lidských životů. Vše se následně rozjede bez ohledu na to, co budeme dělat. A i kdybychom potom zcela zastavili emise skleníkových plynů, nedojde k návratu do původního stavu.“ „Blízko bodu zlomu jsou alpské ledovce nebo grónský ledovcový štít. To souvisí se stoupáním hladiny moře, protože u pevninských ledovců, zejména v severních polárních oblastech, ale i v částech Antarktidy, opravdu pozorujeme zrychlující se tání,“ říká docent Žák s tím, že do konce století by hladina světových moří měla stoupnout minimálně o půl metru, v horším případě až o 80 centimetrů. To podle něj bude mít dalekosáhlé následky pro desítky milionů lidí. „Dojde k překonání protipovodňových zábran a zaplavení rozsáhlých pobřežních oblastí. Ostatně aktuálně to můžeme sledovat ve Spojených státech amerických v souvislosti s hurikánem, který do některých oblastí Floridy přinesl rekordně vysoké hladiny vzdutého moře.“ Jakých dalších extrémů se můžeme v nejbližší době dočkat? Jaké jsou dlouhodobé projekce ohledně vývoje rizik povodní? A je pravda, že se otepluje i Baltské moře, které se může stát budoucí riviérou „Severu“? I na to odpovídal klimatolog Michal Žák, meteorolog České televize a zároveň proděkan Matematicko-fyzikální fakulty Univerzity Karlovy v Praze.",
        "category": "Domácí",
        "photos": 10,
        "date": "2024-09-30T10:00:12",
        "comments": 741
    },
    {
        "title": "Stromy ve městech ohrožuje sucho i ničení kořenů, radnice je nechávají zmapovat",
        "content": "Dokument se zabývá hodnocením současného stavu i návrhem, jak by mohla zeleň ve městě ideálně vypadat. K nahlédnutí je na webu Rozvíjíme Prostějov. Městu poslouží jako součást strategického plánování do roku 2035, závěry chtějí radní zapracovat již do rozpočtu pro příští rok. „Celkem vyhodnotili 618 lokalit včetně stromořadí,“ vyčíslil náměstek prostějovského primátora Jiří Rozehnal (ANO). Prostějovské zelené plochy získaly od expertů nadprůměrné hodnocení ve srovnání s jinými městy, a to jak za množství zeleně, tak i za kvalitu její údržby. Podle studie je v Prostějově jen osm procent území, které potřebuje úpravy ploch tak, aby dobře sloužily svému účelu, například okolí kaple sv. Anny, park na Husově náměstí nebo park U Kalicha. Plán rozvoje zelených ploch počítá i s budoucími projekty, jako je revitalizace jezdeckých kasáren nebo stavba biocenter a biokoridorů. Podle odborníků je nutné vegetaci v posledních letech více kontrolovat a dbát zejména na pravidelné opakování průzkumů. Stromy v zástavbě totiž poškozují nejen extrémní klimatické vlivy, ale i řada dalších faktorů. „Intenzivní zásahy do kořenového systému při stavbách, jako jsou rekonstrukce chodníků, instalace nových a opravy starých sítí technické infrastruktury, často neberou v úvahu požadavky pro ochranu stromů,“ upozornil arborista a dendrolog Jaroslav Kolařík ze společnosti Safe Trees. „Mohou významně oslabit kořenový systém a zvýšit náchylnost stromů k poškození, buď přímo jejich redukcí, nebo nepřímo zvýšením predispozice ke kolonizaci kořenového systému dřevními houbami,“ sdělil. Na pravidelný dendrologický průzkum má podle Kolaříka navazovat další péče. „Jsou třeba pravidelné řezy stromů, přístrojové testy stability a kontrola instalovaných bezpečnostních vazeb,“ dodal. Správci, ale i majitelé stromů mají také možnost zmapované území zaregistrovat do webového portálu Stromy pod kontrolou. V něm uživatelé bezplatně najdou informace o počtu a stavu stromů v okolí, ale také třeba kontakt na jejich správce. Jen například v Olomouci je již zmapováno několik tisíc stromů v zástavbě, v parcích, na sídlištích, na parkovištích či v okolí silnic. Zejména se jedná o ty, které jsou ve správě města a Ředitelství silnic a dálnic ČR. Velký dendrologický průzkum dokončil loni rovněž Přerov. Čtyřleté mapování a sčítání ukázalo, že z 16 849 jehličnatých a listnatých stromů je 56 procent ve výborné kondici. Naopak přes dvě stovky stromů označil za silně narušené, šest desítek pak odborníci vyhodnotili jako rozpadlé či rozpadající se. Stromy jsou napříč kategoriemi druhově pestré, na území města lze najít nejčastěji lípy, javory, duby, jasany, břízy, borovice a smrky. Podle sčítání roste na území Přerova i 11 230 kusů keřů ve skupinách či jako solitéry. Na základě průzkumu teď Přerov nechal odborníky vypracovat podrobný plán péče o zeleň. „Stromy důkladně zhodnotili z hlediska zdravotního stavu, vitality, stability a jejich stáří. Na základě těchto posouzení vznikl plán péče, který stanovuje prioritní opatření v souladu s akutností situace,“ popsala mluvčí radnice Lenka Chalupová. Odborníci proto museli na pět tisíc stromů v Přerově ošetřit řezem. Další zásahy zahrnovaly například úpravy okolí dřevin, odstranění výmladků, stabilizaci koruny, vazbu či instalaci podpěr. Od roku 2020, kdy průzkum začal, museli arboristé v Přerově pokácet 1 285 stromů. Městu se podařilo již 900 kusů znovu vysadit, další budou následovat na podzim. „Navíc je třeba brát v úvahu, že náhradní výsadba ne vždy zahrnuje stromy, ale často se jedná spíše o výsadbu keřů, do letošního roku jich bylo vysázeno celkem 6 117,“ upozornila Chalupová.",
        "category": "Olomouc",
        "photos": 2,
        "date": "2024-09-30T09:59:00+02:00",
        "comments": 0
    },
    {
        "title": "Bývalý manžel Aleny Šeredové Buffon se oženil s televizní moderátorkou",
        "content": "Ilaria D’Amico a Gigi Buffon se vzali v Toskánsku a na svatbu pozvali spoustu hostů, mezi nimiž byly i slavné tváře. Nevěstě šla za svědkyni herečka Monica Bellucci, která dorazila i se svým partnerem Timem Burtonem. Na svatbě nechyběli ani synové Buffona a Šeredové David a Louis a jejich mladší bratr Leopoldo, který je synem novomanželů. Finalmente NOI Buffon poznal italskou moderátorku při rozhovoru v televizi v době, kdy byl ženatý se Šeredovou. Jejich románek pak odhalila italská bulvární média a Šeredová se s ním rozvedla. Alena Šeredová se za italského fotbalistu provdala v červnu 2011 na Vyšehradě. V té době už měli tříletého Louise Thomase a ročního Davida Lee. Česká vicemiss z roku 1998 se dala s italským fotbalistou dohromady v roce 2005. V Itálii se stala celebritou, když se uchytila v tamní televizi v pořadech Torno Sabato a Bubusette a zahrála si i ve filmu.",
        "category": "Revue",
        "photos": 16,
        "date": "2024-09-30T09:00:00+02:00",
        "comments": 6
    },
    {
        "title": "Ženu s dětmi srazila tramvaj. Zpod vozu ji vyprošťovali, zraněné je i tříleté dítě",
        "content": "„V ulici Zenklova jsme vyprostili osobu zpod tramvaje a předali ji Zdravotnické záchranné službě hl. m. Prahy,“ uvedli v pondělí ráno na sociální síti X pražští hasiči. „Na místě zasahovaly dvě posádky záchranné služby. Jednalo se o střet tramvaje s osobou. Tou byla žena, která měla na místě i své dvě děti,“ sdělila mluvčí záchranky Jana Poštová. Žena utrpěla mnohočetná poranění, ale je při vědomí. Tříleté dítě mělo odřeniny a několik pohmožděnin. Druhé dítě ve věku zhruba pěti let vyvázlo bez zranění. Všechny tři odvezla záchranná služba k dalšímu ošetření. Podle informací iDNES.cz přecházela trojice vozovku mimo přechod. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Praha a střední Čechy",
        "photos": 1,
        "date": "2024-09-30T08:44:00+02:00",
        "comments": 126
    },
    {
        "title": "Z boje už utíkat nechci, říká po vydřené výhře teplický trenér Frťala",
        "content": "„Měl jsem tyhle stavy po domácích nezdarech, dolehlo to na mě, ale naštěstí jsem se nenechal unést tím zklamáním. V Teplicích žiju, setkávám se s lidmi a vím, jak to prožívají. Nejvíc mě přesvědčilo, že snad nebyl jediný člověk, který by nevěřil, že Teplice dokážou znovu odvádět výkony jako v minulé sezoně,“ povzbudilo Frťalu, jak moc jemu i týmu fanoušci věří. Když skláři doma třikrát v řadě krachli s Karvinou, Mladou Boleslaví i Baníkem, měl chuť to zabalit. „Ale i díky té podpoře lidí jsem se nenechal unést a věřím tomu, že takové myšlenky, abych utekl z boje, už mě nepřepadnou. Vidím, že kluci trénují, makají, jen si procházíme obdobím, kdy nejsme odměněni bodově. Výhra v Pardubicích může být bod zlomu,“ doufá kouč. Ale sobotní bitva mohla teplickou krizi i znásobit. Domácím se do půle vyfaulovali Simon se Solilem a v tu chvíli se výhra hostů jevila jako povinnost. Jenže v 57. minutě viděl červenou i sklář Bílek a v přesilovce 10 na 9 už Teplice nijak zvlášť nedominovaly. Zachránila je až penalta v závěru, kterou proměnil Čerepkai. Chvíli předtím naopak Ludha zmařil tutovku Zlatohlávka. „Richard (Ludha) rozhodl o naší výhře. Je pro nás nesmírně důležitá, strašně si jí vážíme. Kámen ze srdce mi tím zdaleka nespadl, ale snad to bude nová krev do našich žil,“ věří trenér. Roman Čerepkai z Teplic slaví vítězný gól. Předchází ho pověst mistra standardních situací, první gól v české lize tedy dal Roman Čerepkai stylově. Z penalty. Slovenský útočník díky ní vystřelil fotbalistům Teplic výhru 1:0 v Pardubicích a odvalil černou sérii. „Nějaké nervy byly, ale penalty mám nakopané, věřil jsem si,“ přiznal dvaadvacetiletý hráč. Pokutový kop proměnil v 86. minutě, míč propadl do sítě pod skákajícím brankářem Stejskalem. Na první gól potřeboval Čerepkai 25 zápasů, většinou naskakuje coby žolík. Do Teplic si přenesl pohodu ze slovenské jedenadvacítky, za niž v půli září skóroval dvakrát v přípravě proti Bělorusku. „Když jsem přišel do Teplic, vyzdvihl jsem Romanovu kopací techniku při standardkách. Na penaltu jsme měli určené tři čtyři hráče, on vzal zodpovědnost na sebe. I sebevědomí, které si přinesl z nároďáku, ho k tomu opravňovalo. Děkujeme mu!“ vzkázal trenér Zdenko Frťala. Čerepkai naskočil po hodině hry, kdy se dvojnásobná přesilovka sklářů smrskla po vyloučení Bílka. „Poprvé jsem zažil tolik červených karet. Až po nich se to vyhecovalo.“ Početní výhodu ovšem Teplice dlouho nemohly zužitkovat. „Pardubice dobře vytvořily blok, vykrývaly prostory, těžko jsme se tam dostávali středem, spíš přes centry,“ líčil Čerepkai. Jeho trefa zařídila žluto-modrým první body zvenku i ukončení série čtyř porážek. „Potřebovali jsme takový gól i takové vítězství. Zlaté body!“",
        "category": "Chance Liga",
        "photos": 7,
        "date": "2024-09-30T08:58:00+02:00",
        "comments": 1
    },
    {
        "title": "V pelhřimovské nemocnici pomáhá umělá inteligence, analyzuje rentgenové snímky",
        "content": "„Systém dále hodnotí kostní věk a provádí měření skeletu pro potřeby ortopedů, jako je měření objemů, úhlů a dalších hodnot,“ přiblížil Václav Markvart, primář radiodiagnostického oddělení Nemocnice Pelhřimov. Nová služba má usnadnit především prvotní hodnocení rentgenových snímků na urgentním příjmu a v chirurgických ambulancích. Podle primáře Markvarta to ale neznamená, že by AI nahradila lékaře. Má jim ale poskytnout podporu při jejich rozhodování. AI dokáže analyzovat velké množství snímků rychleji než radiolog. „Tím nám umožňuje soustředit se na složitější aspekty péče o pacienty, zatímco algoritmy AI mohou pomáhat s rutinními úkoly,“ řekl primář. A jak taková spolupráce AI a lékaře vypadá v praxi? Systém AI mají lékaři v programech, v nichž si prohlížejí snímky pacientů. Snímek z nemocnice v anonymizované podobě následně pošlou do společnosti, která systém provozuje. „Umělá inteligence obraz vyhodnotí a predikce zašle zpět do počítače vyšetřujícího lékaře. Snímky jednotlivých pacientů roztřídí podle míry podezření na patologický nález. Výstupem u každého snímku je grafická lokalizace nálezu spolu s určením typu patologie,“ popsal primář Markvart.",
        "category": "Jihlava",
        "photos": 1,
        "date": "2024-09-30T08:53:00+02:00",
        "comments": 0
    },
    {
        "title": "Olomoucký Jakub Navrátil po porážce: Neproměnil jsem to, co jsem měl",
        "content": "V neděli v podvečer se obdobný scénář nekonal. Lídr tabulky na olomouckém ledě vyhrál 2:1 a šestou tříbodovou výhrou v řadě v úvodu ročníku stanovil nový extraligový rekord v historii samostatného Česka. „Věděli jsme, že budou brusliví, nalítaní a plní sebevědomí, ale brali jsme je jako dalšího soupeře. Určitě jsem to nevnímal jako nějaký speciální zápas,“ podotkl olomoucký útočník Jakub Navrátil, který mohl v druhé třetině překlopit vedení na stranu Hanáků. Jenže po faulu na svoji osobu neproměnil nařízené trestné střílení. „Nevymyslel jsem vlastně nic. Brankář mě přečetl jako čítanku,“ vyčítal si Navrátil. „Asi je lepší, když máte v zápase samostatný únik, nepřemýšlíte nad tím a uděláte první věc, která vás napadne,“ popsal. V zápase měl vícero šancí, nakonec se ale neujala žádná z jeho pěti střel na branku Severočechů. „Neproměnil jsem to, co jsem měl. Asi i proto jsme prohráli,“ kál se pětadvacetiletý útočník. O jedinou branku Mory se tak ve druhé třetině postaral domácí nestor Jan Knotek, který za necelé dva týdny oslaví už sedmatřicáté narozeniny. Jenže v poslední části rozhodla o výhře chemiků souhra bratří Kašů, na jejímž konci uklízel puk do odkryté klece mladší David. „Rozhodla jediná chybka, což nás velmi mrzí, protože jinak to byl doopravdy vyrovnaný zápas,“ poznamenal olomoucký asistent trenéra Róbert Petrovický. Jeho svěřence čeká nabitý týden, už ve středu v plechárně hostí pražskou Spartu, třetí celek extraligové tabulky, v pátek zase neoblíbený Hradec Králové, který ovšem zatím tápe. „Nehledíme na to, kdo proti nám hraje. Musíme se soustředit sami na sebe a připravit se, jak nejlépe umíme,“ pověděl Navrátil. „Pondělí budeme mít trochu volnější, na videu se podíváme na nějaké situace ze zápasu s Litvínovem,“ dodal Petrovický, který doufá v návrat útočníka Pláška do sestavy. Poslední dva zápasy vynechal kvůli lehčímu zranění. Už dlouho neplatí, že hokejová Olomouc je největší adept na účast v baráži, respektive na sestup z extraligy. Ostatně v souboji o příslušnost v nejvyšší tuzemské soutěži figurovala po základní části pouze jednou od postupu do extraligy v roce 2014 – hned v premiérovém ročníku mezi elitou. Dalo by se říct, že teď Mora zažívá ekonomicky nejstabilnější časy. Loni získala vůbec prvního generálního partnera v novodobé historii klubu, šternberskou firmu SELM Morava. Letos má klub dalšího hlavního partnera, společnost Fee Transport. „Je to samozřejmě velice příjemné. Ale my jsme pořád v suterénu, co se rozpočtů v extralize týče. Nám samozřejmě vyhovuje, že se nepotýkáme s neustálým nedostatkem, jako tomu bylo dříve. Současně si nemůžeme dovolit to co bohaté kluby. Ale situace je určitě veselejší, než byla dřív,“ potvrzuje generální manažer klubu Erik Fürst a dodává, že roční rozpočet Olomouce se pohybuje od 65 do 75 milionů korun. I proto mohla Mora před začátkem letošního ročníku rozšířit kádr a připravit se tak na případnou marodku. Na soupisce má navíc hned tři kvalitní brankáře. „Nevím, jestli to je nejlepší brankářské trio v naší historii, ale určitě je nejdražší,“ směje se Fürst. Mrzet ho může fakt, že i v plodné éře sestoupil z extraligy jak olomoucký dorost, tak i juniorka. „Je to škoda. Souvisí to s tréninkovými podmínkami, které máme. S jednou ledovou plochou velké zázraky dělat nejde. Byť si myslím, že trenéři dělají kvalitní práci, nikdo z nich není Copperfield, aby něco vyčaroval. Fotbal si můžete zahrát na asfaltu, ale pokud u nás nezamrzne přírodní koupaliště Poděbrady, moc toho nenatrénujeme,“ říká Fürst v narážce na absenci druhé ledové plochy v Olomouci.",
        "category": "Extraliga",
        "photos": 1,
        "date": "2024-09-30T08:49:00+02:00",
        "comments": 0
    },
    {
        "title": "Děla nebude kde garážovat. NKÚ upozornil i na další problémy resortu obrany",
        "content": "NKÚ ministerstvu také vytýká, že nezavedlo systém objednávání a distribuce výstroje pro armádu. Nedostatky zjistil i při zajišťování provozuschopnosti tanků. Napravit některé nedostatky z dřívějších kontrol NKÚ však nebylo podle ministerstva obrany možné kvůli pandemii covidu i zhoršené bezpečnostní situaci. „Po změně bezpečnostního prostředí muselo Ministerstvo obrany některé původní plány přehodnotit a důraz začal být kladen na jiné priority. Zároveň je zpráva NKÚ potvrzením dlouhodobého podfinancování Armády ČR, kdy není možné letité přehlížení financování obrany napravit během krátké doby,“ reagoval resort. Kontrola NKÚ se zaměřila na léta 2019 až 2023, kdy resort řídil nejprve Lubomír Metnar (za ANO) a od prosince 2021 současná ministryně Jana Černochová (ODS). Obnova a modernizace 11 prioritně vybraných vojenských areálů nejde podle časového ani finančního plánu, zjistil NKÚ. „Ministerstvo obrany do první etapy modernizace a obnovy areálů investovalo zatím přibližně dvě miliardy korun, což je pouze 14,5 procenta z plánovaných 14 miliard korun,“ uvedl. Investiční akce se posouvají v čase, což podle NKÚ nejspíše povede k dalšímu zhoršování stavu nemovitostí a tedy nehospodárným dodatečným výdajům. Významné riziko NKÚ spatřuje v tom, že resort nestihne vybudovat garáže a související technologie pro nakupovaná děla. „Ačkoliv první kusy děl mají být dodány již v roce 2026, v areálu určeném k jejich dislokaci neprobíhala v době ukončení kontroly modernizace ani související výstavba,“ uvedl úřad. Resort obrany podle NKÚ neplnil stanovenou provozuschopnost tanků a nezajistil přiměřenou zásobu náhradních dílů pro jejich opravy. Nynější kontrola ukázala, že ministerstvo sice mírně posílilo vlastní opravárenské kapacity, zásadní projekty však neuskutečnilo. „Výstavbu multifunkční haly v Jaroměři, která má sloužit ke komplexním opravám zavedené i nově zaváděné vojenské techniky, (ministerstvo) posunulo o sedm let až na rok 2032,“ zdůraznil NKÚ. Resort podle kontrolního úřadu dosud nezavedl systém objednání a distribuce výstroje, který by zjednodušil a urychlil její výdej pro armádu. Nenakoupil ani dostatečnou zásobu některých druhů výstroje. „Ačkoli ministerstvo obrany rozpočet na pořízení výstroje postupně zvyšovalo, zásoby výstroje odpovídající zvýšené částce nenakoupilo. Nevyužito zůstalo téměř 1,4 miliardy korun,“ uvedl NKÚ. Kontroloři například zjistili, že ministerstvu letos v březnu chybělo 19 procent výstroje, jako jsou letní boty, reflexní bundy, nehořlavé zimní kombinézy či zásahové vesty. Systém elektronického objednávání výstroje, který ministerstvo vytvořilo a fungovat měl od roku 2022, bude do března příštího roku ve zkušebním provozu. Na tento systém měl navazovat systém zásilkové služby výstroje. Ministerstvo však projekt odložilo, a proto NKÚ vyhodnotil peníze na elektronické objednávání jako neúčelně vynaložené.",
        "category": "Domácí",
        "photos": 10,
        "date": "2024-09-30T08:41:00+02:00",
        "comments": 63
    },
    {
        "title": "Potřebujeme přidat, hlásí basketbalisté Olomoucka po porážce s Brnem",
        "content": "Moravské basketbalové derby přineslo spoustu zápletek, v sobotu se však v olomoucké Čajkaréně nakonec radovali hráči Brna. V dramatické konfrontaci předčili domácí Olomoucko 78:67. Domácí ve třetí čtvrtině prohrávali už o 16 bodů, přesto se v úvodu poslední části dostali do šestibodového vedení. Jenže Brňané nakonec především zásluhou rozehrávače Richarda Bálinta, autora čtyřiadvaceti bodů, znovu strhli vedení na svoji stranu. „Měli jsme problém s fyzickou hrou Brna, Soupeři bylo umožněno hrát opravdu tvrdě, s tím jsme se nedokázali vyrovnat. Je to pro nás první velká facka. Už první čtvrtina ukázala, že to samo nepůjde, potřebujeme přidat,“ uvědomuje si kapitán Olomoucka Adam Goga. „Věděli jsme, že Brno je kvalitní tým, který je fyzicky dobře připravený. To se ukázalo. Naše obrana s tím měla velké problémy, především na doskoku,“ dodal kouč Andy Hipsher. Olomoucko má po třech kolech na kontě jednu výhru a dvě prohry. Už ve středu (18.00) čeká Hipsherovu družinu další derby, tentokráte na palubovce Ostravy.",
        "category": "Basket",
        "photos": 0,
        "date": "2024-09-30T08:30:00+02:00",
        "comments": 0
    },
    {
        "title": "Lajdačil, byl na odchodu, teď se stal hrdinou. Jak Muritala srazil mistra",
        "content": "Vždyť napříč všemi zápasy z aktuálního kola byla Olomouc podle sázkových kanceláří největším kurzovým outsiderem. Jenže kopačák je kulatý a hřiště hranaté. Sigma na Letné zvítězila poprvé od 24. září 2012. Dlouhých dvanáct let čekali fandové Olomouce na podobný výsledek. Ten nakonec přišel. Nikoliv však zásluhou Jana Klimenta, aktuálně nejlepšího střelce Chance ligy, který má průměr jeden gól na zápas. Sigma se učí jméno nového hrdiny. Seznamte se, Yunusa Muritala. Leckoho překvapilo, když se v základní sestavě objevil na úkor olomouckého odchovance Jana Fialy. Ostatně před pátkem odehrál v aktuální sezoně v součtu pouze třináct minut v první lize. A v první půli nic nenasvědčovalo tomu, že by právě čtyřiadvacetiletý Nigerijec měl být hrdinou střetnutí. Proti sparťanským stoperům měl problém uhrát balon, přihrávky mu příliš nevycházely. Jenže po změně stran to přišlo. Sigma prohrávala 0:1, když Filip Zorvan vyslal z pravého křídla dlouhý centr. Míč se od Mikulenkovy nohy odrazil přímo k Muritalovi, který propálil vše, co mu stálo v cestě. A pár minut po své premiérové trefě v první lize zářil znovu. Tentokráte vedl rychlý kontr, v pádu ještě posunul na Fialu, který překlopil vývoj na stranu Hanáků. Olomouc nakonec po gólu Zorvana a snížení Krasniqiho zvítězila 3:2. Pražská Letná byla dobyta poprvé od 27. května loňského roku, kdy v Epet Aréně zvítězila Plzeň. Fotbalisté Olomouce se radují z výhry nad Spartou. Muritala po konci utkání vesele pózoval s cenou pro muže zápasu. A můžete si být jistí, že podobný scénář by ani jeho – ani nikoho z trenérů – ještě v zimě nenapadl. Byl totiž už na odchodu z Olomouce. V Česku se mu příliš nelíbilo, možná stesk po domově. Výkonnostně stagnoval, profesionální přístup chyběl. „Přišel loni v létě do áčka, neprosadil se tam, byl s námi v béčku a vždycky měl takové vlny. Dva týdny to bylo skvělé, ale pak uvadl, netrénoval, nepracoval tak, jak by měl. V zimě, a to říkám naprosto otevřeně, neplnil individuál,“ líčil před časem Tomáš Janotka, dnes hlavní kouč áčka Sigmy. V uplynulé sezoně vedl druholigový B tým, kde cepoval mimo jiné i Muritalu. Ten pod jeho vedením nakonec nasázel v 18 zápasech 7 gólů. „V momentě, kdy někdo nemá profi přístup, u mě okamžitě narazí. Měli jsme spolu rozmluvu, určitě byl jednou nohou na odchodu, ale našli jsme si k sobě znovu cestu. Vysvětlil jsem mu, že musí tvrdě pracovat a musí se do toho dostat. Že musí být trpělivý, on to pak v únoru všechno splnil, najednou byl pozitivní, doběhal se, nebyl zraněný a musím říct, že měl pro nás obrovský přínos,“ chválil Janotka. Celkově je Muritalův příběh zajímavý. Z Nigérie se do profesionálního fotbalu dostal přes Turecko a Belgii. Dvě sezony pak strávil také v Lotyšsku, než jej zlanařili Hibernians z Malty. A odtamtud už se stěhoval do Olomouce. „Týden byl s námi na zkoušce a přesvědčil nás o tom, že má velký potenciál, který potřebuje dotáhnout,“ komentoval tehdejší kouč Sigmy Václav Jílek s tím, že ještě není připraven na ligu. Sparťan Jaroslav Zelený v souboji s olomouckým Yunusou Muritalou. O rok později rozhodl zápas proti Spartě. „Splnil to, co jsme od něj očekávali. Čekali jsme, že si Sparta vytvoří tlak a my budeme potřebovat hráče, který udrží míče zády k bráně, i když bude masírovaný od soupeřů. V první půli neměl takovou podporu křídel, jakou bychom chtěli. K tomu jsme si něco řekli a ve druhé půli se to změnilo,“ povídal v pátek po zápase Janotka. Při zranění Lukáše Juliše lze čekat, že tohle mohl být pro Muritalu zlomový zápas a že v dalších špílech dostane větší minutáž. A v klubové hierarchii by se klidně mohl posunout hned za Jana Klimenta. „Nahradil ho, krásně do toho zapadl. S Klimičem by to byl jiný zápas, typologicky to jsou jiní hráči,“ vysvětlil Janotka. Stačilo přitom málo a Muritala do Sigmy ani nepřestoupil. „Loni v červnu byl hodiny od nepodpisu v Sigmě. Končila mu platnost schengenských dokumentů. Letěl posledním nočním letem na Maltu, čtyřicet hodinu nespal, aby vystál frontu na tamních úřadech a vyřídil poslední lejstro,“ uvedla na sociální síti X hráčská agentura Bicycle Kick, která Muritalu zastupuje. V pátek se to vyplatilo.",
        "category": "Chance Liga",
        "photos": 15,
        "date": "2024-09-30T08:17:00+02:00",
        "comments": 0
    },
    {
        "title": "Fotbalisté Chrudimi baví celý region. Ve druhé lize přehráli i Líšeň",
        "content": "„Já teda v poslední době daleko radši jezdím do Chrudimi, tam se na to alespoň dá koukat. Je to sice druhá liga, ale hoši hrají daleko lepší fotbal,“ říkal například jeden z návštěvníků sobotního ligového duelu Pardubic s Teplicemi (0:1). Přitom koukal do telefonu na další parádní výsledek právě z dílny Chrudimi. Ta předevčírem přivezla tři body z Líšně za vítězství 2:0 a ve druhé lize už přes dva měsíce nezažila prohru. U obou gólů byl útočník David Látal, první obstaral sám a trefil se už posedmé v deseti zápasech, u druhého asistoval. Do Chrudimi tak na něj po zásluze začíná přilétat jedna nabídka za druhou včetně těch zahraničních. „Jestli chcete vidět pěkný fotbal, který baví diváky, běžte se podívat na nějaký zápas Chrudimi,“ shodovali se její příznivci v diskusích na sociálních sítích pod klubovými příspěvky. V Líšni se jim musela líbit především první půle. Látal otevřel skóre ve 12. minutě, když dostal dobrý pas za obranu a překonal vyběhnutého gólmana. Za dvacet minut připravil gól pro Daniela Koska. Dostal podobnou přihrávku za obranu jako při prvním gólu, jenže se neukvapil a poslal míč před prázdnou bránu. Pro Koska nebyl problém zakončit a jen potvrdil aktuální chrudimskou pohodu. „Podívejte se, co Chrudimští provádí s obranou Líšně, jedna akce je hezčí než druhá,“ popisoval se zalíbením komentátor České televize. O něco hůř už Chrudimi bylo ve druhé půli, když si hrdina předchozích momentů Látal nechal během pěti minut dát dvě žluté karty a Chrudim musela dohrávat v deseti. Šance Líšně však zastavil gólman Jáchym Šerák či branková konstrukce za ním, a chrudimské akcie tedy nijak zvlášť neutrpěly. Východočeši vyhráli již osmý zápas z deseti a na druhém místě tabulky mají s pětadvaceti body luxusní devítibodový náskok na třetí Vyškov. A po příštím kole může být ještě vyšší, dojde totiž na vzájemný souboj právě těchto dvou soupeřů. Hraje se ve středu od 16 hodin na jihu Moravy.",
        "category": "Domácí soutěže",
        "photos": 1,
        "date": "2024-09-30T08:01:00+02:00",
        "comments": 0
    },
    {
        "title": "Liberecký Bulíř se vrátil po zranění: Mrzí mě, že jsem týmu nepomohl gólem",
        "content": "Liberec během šesti týdnů podlehl Kladnu už potřetí, předchozí dva zápasy ztratil v přípravě. Se středočeským soupeřem v 6. kole prohrával už 0:2, ale při závěrečné power play se mu podařilo srovnat. Utkání dospělo až do nájezdů, Bulíř jel ten poslední, ale neproměnil a Tygři tak zůstali na jednom bodu. Jak se vám po tak dlouhé pauze způsobené zraněním hrálo?Poslední zápas jsem hrál 20. března, to už je přes půl roku. Čekal jsem, že to bude horší. V první třetině jsem potřeboval trochu chytit tempo zápasu, přece jen je to jiné, když je člověk zraněný a bruslí tady kondici. Ale brzy jsem se začal cítit docela dobře. Nakonec jsme prohráli, nedá se nic dělat, ale myslím, že hra byla kvalitnější než v předchozích zápasech. Je potřeba dál pracovat na těch věcech, které nám nejdou. Na kterých?Je to hlavně produktivita. Když doma dáme dva góly, je to málo. Musíme být také víc zodpovědní v obranném pásmu, abychom góly nedostávali, a některé věci zjednodušit. Já sám jsem měl gólovou šanci, a bohužel jsem ji neproměnil. Kolik vám ke gólu chybělo?Abych řekl pravdu, vůbec nevím. Bylo to strašně rychlé - přihrávka a pak střela z jedné. Absolutně jsem neviděl, kam to šlo, snad do boční sítě. Musím se podívat na video, jestli něco nešlo udělat líp. Dá se brát pozitivně aspoň to, že jste vyrovnali ze stavu 0:2?Určitě. Dá se z toho těžit, ale bohužel jsme to pak už na nájezdy nezvládli. Z týmu bylo cítit nasazení, každý chtěl prolomit sérii domácích zápasů, která se nám nedaří. Celá kabina žila. Je už na týmu znát nervozita, že se doma nemůžete chytit?To, že se doma nesbírají body, je samozřejmě na týmu znát. Věřím ale, že se nám to podaří otočit, a že to bude hned v dalším zápase, který hrajeme v úterý proti Karlovým Varům.",
        "category": "Extraliga",
        "photos": 8,
        "date": "2024-09-30T07:55:00+02:00",
        "comments": 0
    },
    {
        "title": "Macháč porazil ve dvou setech Michelsena a zahraje si v Tokiu semifinále",
        "content": "Třiadvacetiletý Macháč v předchozích kolech vyřadil Australana Alexeie Popyrina a turnajovou pětku Tommyho Paula z USA, nyní mu poprvé stačily dvě sady. Devětačtyřicátého hráče světa Michelsena zdolal i ve druhém vzájemném utkání. Navázal na letošní čtvrtfinálový triumf ze Ženevy a znovu proti němu neztratil set. V poměru vítězných míčů ho předčil 34:20 a vyhrál za hodinu a 36 minut. Čtyřiatřicátý hráč světa Macháč sice nevyužil v úvodu utkání výhodu brejku, první set ale nakonec získal ve zkrácené hře, kterou vyhrál díky pěti bodům v řadě 7:2. Ve druhé sadě už byla česká jednička na servisu stoprocentní. V šesté hře ještě Macháč nevyužil pět brejkbolů, o chvíli později si ale za stavu 4:3 vypracoval další tři a ten poslední proměnil. Utkání poté dopodával čistou hrou. Olympijský vítěz ve smíšené čtyřhře Macháč se utká o druhé finále v sezoně se světovou osmnáctkou Humbertem. S osmifinalistou letošního Wimbledonu se střetne poprvé. Šestadvacetiletý Francouz postoupil po Draperově skreči. Brit pak nemohl nastoupit ani do čtyřhry, v níž měl dnes s Macháčem bojovat o postup do finále s uruguaysko-americkou dvojicí Ariel Behar, Robert Galloway. tvrdý povrch, dotace 1,989.865 dolarů Dvouhra - čtvrtfinále:Macháč (ČR) - Michelsen (USA) 7:6 (7:2), 6:3Humbert (Fr.) - Draper (Brit.) 7:5, 2:1 skrečRune (6-Dán.) - Nišikori (Jap.) 3:6, 6:2, 7:5Fils (Fr.) - Shelton (8-USA) 7:5, 6:7 (5:7), 7:6 (7:2) Čtyřhra - semifinále:Behar, Galloway (Urug./USA) - Draper, Macháč (Brit./ČR) bez boje tvrdý povrch, dotace 3,891.650 dolarů Dvouhra - 2. kolo:Pu Jün-čchao-kche-tche (Čína) - Musetti (6-It.) 6:2, 6:4Chačanov (7-Rus.) - F. Cerúndolo (Arg.) 7:6 (7:4), 7:6 (11:9)Alcaraz (2-Šp.) - Griekspoor (7-Niz.) 6:1, 6:2 tvrdý povrch, dotace 8,955.610 dolarů Dvouhra - 3. kolo:Pegulaová (2-USA) - Kuděrmětovová (Rus.) 6:7 (9:11), 6:1, 6:2Frechová (23-Pol.) - Šnajderová (12-Rus.) 0:6, 6:3, 6:4Badosaová (15-Šp.) - Šramková (SR) 7:5, 7:5Čang Šuaj (Čína) - Minnenová (Belg.) 6:2, 6:3Starodubcevová (Ukr.) - Avanesjanová (Arm.) 6:3, 6:1Kalinská (10-Rus.) - Stearnsová (USA) 3:6, 6:3, 3:1 skrečKeysová (18-USA) - Haddadová Maiaová (13-Braz.) 6:3, 6:3Ósakaová (Jap.) - Volynetsová (USA) 6:3, 6:2 Čtyřhra - 1. kolo:L. Kičenoková, Kosťuková (Ukr.) - Siniaková, Townsendová (2-ČR/USA) 2:6, 7:6 (9:7), 11:9 :",
        "category": "Tenis",
        "photos": 1,
        "date": "2024-09-29T09:07:00+02:00",
        "comments": 13
    },
    {
        "title": "Liberecký útočník Letenay zhubl sedm kilo a konečně ukázal vlohy střelce",
        "content": "Letenay přišel pod Ještěd v lednu letošního roku, to ještě Slovan trénoval Luboš Kozel. Liberecké skauty předtím blonďatý fotbalista zaujal podzimními výkony v dresu slovenského Púchova, kde v 15 zápasech nasázel 15 gólů. Úctyhodný výkon! To bylo ovšem ve druhé slovenské lize, čekal ho přechod do první české. „Je to změna, budu si muset zvykat hlavně na intenzitu a možná i na agresivitu české ligy, ale věřím, že to díky trenérům i spoluhráčům můžu zvládnout,“ říkal při svém příchodu na sever Čech. V kariéře musel překonat i těžké chvíle, při přechodu mezi dospělé utrpěl těžké zranění a dva a půl roku prakticky nehrál. Dokázal se z toho však dostat a nakonec si říct o angažmá v Liberci. V novém prostředí se rozjížděl pomalu, znovu ho zbrzdilo zranění. Na jaře tak nakonec naskočil jen do tří zápasů. V létě odešel z Liberce nejlepší loňský střelec týmu Luka Kulenovič a zkušený útočník Michael Rabušic se zranil. Klub od Nisy žádnou náhradu na hrot nepřivedl a Letenayovi se tak otevřela nadějnější cesta do sestavy. V podzimní části aktuální sezony zatím zasáhl do sedmi utkání, vždy jako střídající hráč. Svými výkony však liberecké fanoušky dlouho nepřesvědčoval, pravidelně schytával kritiku na sociálních sítích. Liberecký trenér Radoslav Kováč „Chce to čas, na tréninku se jeví výborně, musíme být trpěliví,“ opakoval trenér Radoslav Kováč po domácích zápasech. Ve čtvrtém ligovém kole v Teplicích dal Letenay svůj premiérový gól v české lize. V domácím zápase s Bohemians 22. září přidal další trefu, ta však nebyla uznaná kvůli spornému ofsajdu. Až teď na Dukle mladý slovenský útočník naplno ukázal, jaký potenciál se v něm skrývá. Na hřiště přišel po přestávce a dvěma góly v rozmezí pěti minut zápas otočil na 2:1 – v prvním případě dorazil do sítě míč po střele Enemeho, ve druhém nechytatelně hlavičkoval po centru stejného hráče. Podílel se i na čtvrté brance Liberce v nastavení, kdy se z jeho nepovedené střely stala přihrávka Višinskému. „Měl jsem se tlačit do šancí a dát gól. Hlavně jsem to chtěl více rozběhat a nabudit kluky. To si myslím, že se mi trochu podařilo. Byl to dobrý pocit, otočit zápas za pár minut. Útočník je vždy o číslech a já jsem rád, že to tam padlo,“ popsal svou roli střídajícího hráče. „Góly mi hlavně pomůžou z hlediska sebevědomí. Vím, že doposud to ne vždy bylo ideální.“ Radoslav Kováč věří, že se z Letenaye stane útočník, který bude střílet góly pravidelně. „Když jsme přišli k týmu, měl o sedm kilo víc, než má teď,“ naznačil liberecký trenér, že Letenay musel zamakat i na fyzičce. „Na tréninku velmi dobře pracuje, má perfektní zakončení levou i pravou nohou, opravdu skvělé. Jen potřeboval čas, přišel z druhé slovenské ligy, a dnes už má tři góly a mohl jich mít klidně i pět. Řekl si jasně o to, aby dostával víc příležitostí,“ dodal Kováč. Letenayovy góly na Dukle pomohly Liberci k výhře, kterou nutně potřeboval. Klub ze severu Čech buduje nový tým a po velkých letních změnách se potřeboval udržet v kontaktu s první šestkou, na kterou teď ztrácí dva body. „Jsme velmi mladé mužstvo, ale trenéři s námi mají trpělivost. Je jen otázka času, než to odšpuntujeme naplno,“ míní nový liberecký střelec.",
        "category": "Chance Liga",
        "photos": 2,
        "date": "2024-09-30T07:41:00+02:00",
        "comments": 0
    },
    {
        "title": "Co cyklisté a chodci? Oprava stěžejní ulice v Ústí čelí kritice, koluje petice",
        "content": "Radnice chce prostor mezi městským stadionem a Městskými sady výrazně upravit. Počítá s rekonstrukcí vozovky, obnovou stávajících přechodů pro chodce a parkování či zřízením semaforu u přechodu u bývalého Zverimexu. „V plánu je i zkrácení odbočovacích jízdních pruhů, kde docházelo k předjíždění vozidel, a omezení parkování ve dvou řadách,“ uvádí mluvčí ústecké radnice Romana Macová. Práce by měly začít příští rok na jaře, jejich cena a délka vzejde z chystaného výběrového řízení. Autoři petice městu vyčítají, že se město nezabývá celkovou rekonstrukcí dotčeného úseku Masarykovy ulice, ale jen úpravou silniční komunikace. „Byli bychom rádi, aby se rekonstrukce ulice pojala komplexně v celé šíři a délce, ale to se teď neděje. Magistrát nebere ohled na cyklisty, pro něž je to zásadní trasa městem. Navíc nedojde k opravě chodníků, které jsou v katastrofálním stavu,“ říká Petr Zahrádka, jeden z autorů petice a člen spolku Ústím na kole. Vybudování cyklopruhů bude podle petentů možné ve chvíli, kdy nedojde ke vzniku plánovaných šikmých parkovacích stání. „Opravám chodníků nic nebrání. Není možné klást důraz jednostranně na komfort řidičů a ostatní, slabší účastníky provozu, opomíjet,“ popisuje Zahrádka. Kritiku schytává i záměr radnice, aby cyklisté místo části Masarykovy ulice využívali souběžnou Herbenovu a dále Vinařskou ulici. V současné době však podle Zahrádky v těchto ulicích neexistuje žádné alternativní řešení, jež by cyklistům umožnilo dojet bezpečně na velkou kruhovou křižovatku v části Bukov, kterou obyvatelé Ústí znají jako rondel a na niž vede Masarykova ulice. „Ulice Herbenova je navíc celá jednosměrná, relativně úzká a neumožňuje legální průjezd cyklistů ve směru od Vinařské ulice. Nyní neexistuje žádný projekt, který by takové bezpečné spojení připravoval. Naopak vybudováním cyklopruhů v rámci rekonstrukce Masarykovy ulice by vzniklo 700 metrů infrastruktury, na kterou by bylo možné do budoucna navazovat dále ve směru k rondelu a napojit čtvrť Všebořice,“ míní Zahrádka. Autoři petice se podivují i nad tím, že magistrát projekt neprojednal s Kanceláří architekta města, městským cyklokoordinátorem a zainteresovanou veřejností. Tvrdí, že touto nekoncepčností radnice brání Ústí nad Labem vstoupit do 21. století. Mluvčí radnice Macová k tomu pouze uvedla, že „zadavatel (město) postupuje v souladu s platným generelem cyklistické dopravy“. Zahrádka i jeho kolegové věří, že petice přispěje k úpravě projektu a pomůže také nastartovat debatu o tom, jak ve městě řešit cyklodopravu. „Protože to je a do budoucna stále více bude nedílná část dopravy ve městech. Stejně jako tomu je – nebo začíná být – ve stále větším množství měst na západě, na severu a dokonce už i na východě od Česka a také v okolních městech v kraji. Stejně tak věříme, že i pěší doprava a její bezpečnost se stane tématem ve městě, které je stále více zaplněné automobily. To vede k paradoxnímu chování lidí, kdy se raději městem pohybují zase automobilem než pěšky, protože chůze nebo jízda na kola je nepříjemná, někdy dokonce nebezpečná,“ poznamenává Zahrádka. Petici je možné podepsat na šesti místech ve městě. Poté budou archy předány na magistrát. Zda město vezme námitky petentů v potaz, nelze v tuto chvíli podle Macové předjímat.",
        "category": "Ústí nad Labem",
        "photos": 2,
        "date": "2024-09-30T07:34:06",
        "comments": 4
    },
    {
        "title": "Vejmelka vychytal výhru proti Coloradu, Blümel s Ivanem asistovali",
        "content": "Útočník Colorada Ivan Ivan (15:14, 0+1, -1, 1 střela) navázal na nedávný gól proti Dallasu pro změnu asistencí v duelu s Utahem. Z výhry se ale neradoval, když si výsledek 3:6 odvezl ligový nováček. V jeho dresu byl se třemi přihrávkami hodně vidět slovenský obránce Patrik Koch. Na tři zápisy se dostali také forvardi Dylan Guenther (2+1) a Clayton Keller (1+2). Gólman Karel Vejmelka odchytal za vítěze celý zápas a zastavil 26 z 29 střel Avalanche. Český reprezentant Matěj Blümel (17:09, 0+1, +1, 4 střely) asistoval u první ze dvou branek Logana Stankovena, jenž výrazně podpořil výhru Dallasu 4:2 nad Minnesotou. V sestavě Wild figurovali také útočník Jakub Lauko (13:55, -1) s obráncem Davidem Špačkem (17:28, -1). Na neutrálním ledě v Sudbury se střetly celky Ottawy s Pittsburghem. Výhru 5:2 vybojovali Penguins, za které řádili veteráni Sidney Crosby (2+0) a Jevgenij Malkin (3+0). Do šarvátky v závěru duelu se neváhal zapojit také český mladík ve čtvrté formaci Senators Jan Jeník, jenž inkasoval celkově 15 trestných minut. Rozhodčí: Luxmore, Nicholson – Alphonso, Brisebois Rozhodčí: Hiff, Kozari – Toomey, Mills",
        "category": "NHL",
        "photos": 5,
        "date": "2024-09-30T07:07:00+02:00",
        "comments": 0
    },
    {
        "title": "Červené prokletí trvá. Dnes se bojíte jít do souboje, povzdechl si trenér Horejš",
        "content": "Od té doby se jim to nepovedlo. Nejprve se v Ostravě krátce po začátku zápasu předčasně do kabin odporoučel Kučera, po něm v Pardubicích na začátku druhé půle Petrášek, nyní v Jablonci vydržel Pilař na hřišti jen něco málo přes půl hodiny. „Není nám v tomto nyní přáno, ze čtyř zápasů jsme třikrát prakticky poločas hráli v deseti. Je to nesmysl,“ ulevil si po prohraném duelu v Jablonci (0:2) trenér Hradce David Horejš. I proto, že právě tam jeho tým ve snaze na hřišti soupeře poprvé v sezoně bodovat začal výborně. „Do červené karty jsme byli jednoznačně lepší. Jablonec dostal výhru zadarmo,“ uvedl Horejš, „zápas jsme měli do vyloučení pod kontrolou, měli jsme dát nějakou branku, šance byly, ale ty jsme nevyužili a pak přišel nesmysl v podobě červené karty.“ Pro Hradec znamenala čtvrté dlouhotrvající oslabení, ke třem zmíněným na hřištích soupeřů také v domácím zápase s Mladou Boleslaví. V něm ale Hradečtí urvali výhru. Dominik Hollý z Jablonce hlavičkuje míč, za ním Karel Spáčil z Hradce Králové. Po Julišovi, Kučerovi a Petráškovi byl nyní v Jablonci vyloučen Pilař. Stejně jako jeho červení spoluhráči za zákrok v souboji v hloubi hřiště, který nic závažného neřešil. Všichni doplatili na trend, kterým se dnešní fotbal nejen v Česku ubírá. „Pilaře znáte, není to zákeřný kluk, podle mě to na červenou kartu nebylo,“ je přesvědčený trenér, „jsou i horší zákroky, které červenou kartou posouzeny nebyly.“ Hradec si ale v této sezoně zblízka prohlédl už čtyři. A během sobotního ligového programu nebyl Pilař zdaleka sám. Ve čtyřech sobotních ligových zápasech bylo vyloučeno včetně Pilaře hned šest hráčů. „Za mě nesmysl, dnes se bojíte jít do souboje. Za nás bychom nikdy nehráli v jedenácti,“ povzdechl si bývalý ligový fotbalista a dnes trenér Horejš, „takový je trend, bohužel, musíme se s tím vyrovnat.“ Hradec se s tím už potřetí ve venkovních zápasech nevyrovnal. „Přitom jsme byli připraveni velmi dobře, ale takhle jsme to soupeři usnadnili,“ mrzí trenéra.",
        "category": "Chance Liga",
        "photos": 6,
        "date": "2024-09-30T07:31:00+02:00",
        "comments": 3
    },
    {
        "title": "Izrael jde po lídrech teroristů v Libanonu. Tři zabil při útoku na Bejrút",
        "content": "Izrael se k incidentu zatím nevyjádřil, později ale uvedl, že v pondělí před svítáním na východě země zasáhl desítky cílů hnutí Hizballáh. Úder v Bejrútu zasáhl horní patro obytné budovy, napsala agentura Reuters. Její svědci slyšeli hlasitou ránu a viděli díru v budově, ze které stoupal kouř. Jde o nový milník v doutnající válce mezi Izraelem a hnutím Hizballáh: doposud Izrael podnikal útoky na vojenské cíle na předměstích hlavního města. Útok „izraelského dronu“ cílil na byt patřící skupině Džamáa Islamíja, řekl nejmenovaný libanonský bezpečnostní zdroj agentuře AFP. Při útoku podle něj zahynuli dva lidé. Jedná se o libanonské politické hnutí, jehož ozbrojené křídlo se podílí na útocích na sever Izraele. „Stíhačky letectva zaútočily na desítky cílů teroristické organizace Hizballáh v libanonské oblasti Bikáa,“ uvedla podle AFP izraelská armáda a dodala, že „mezi napadenými cíli byly desítky odpalovacích zařízení a budov, kde byly uskladněny zbraně“. Na údolí údolí Bikáa, které je baštou Hizballáhu, Izrael útočil opakovaně i v předchozích dnech. Napětí v regionu roste od loňského 7. října, kdy palestinské teroristické hnutí Hamás zaútočilo na Izrael. Ten v odvetě spustil ofenzivu v Pásmu Gazy, zároveň ale vede přeshraniční útoky do Libanonu proti hnutí Hizballáh. V posledním týdnu se situace v Libanonu vyostřila po sérii explozí pagerů a vysílaček využívaných Hizballáhem a následném zintenzivnění izraelských úderů proti Hizballáhu na jihu Libanonu ale také v dalších částech země. Jde o nejintenzivnější údery od války s Hizballáhem v roce 2006. Terčem náletů, které se dosud odehrávaly hlavně na jihu Libanonu blízko hranice s Izraelem, ale také v okolí Bejrútu a na východě Libanonu, jsou podle izraelské armády objekty Hizballáhu.",
        "category": "Zahraničí",
        "photos": 95,
        "date": "2024-09-30T06:12:00+02:00",
        "comments": 46
    },
    {
        "title": "Obětovali Československo za falešný mír. Rusko teď opakuje Hitlerův scénář",
        "content": "Nabízí se paralela. Agresivní Rusko hrozí Evropě eskalací konfliktu a trvá na tom, že napadenou Ukrajinu rozdrtí. A Západ se eskalace stejně jako před lety bojí a některé hlasy s ospravedlněním, „že jen chtějí mír“, vehementně radí, aby Ukrajina své území odevzdala a smířila se s tím. V září roku 1938 vrcholila celoevropská krize, jejímž výsledkem byla mnichovská dohoda (podepsaná 30. září) o postoupení pohraničních území Československa Německu. S blížícím se výročím české ministerstvo zahraničí zveřejnilo několik dříve tajných dokumentů ze svého archivu, které velmi barvitě přibližují tehdejší dobovou atmosféru a jasně vykreslují, jak se minulost a současnost nápadně shodují. Vedoucí oddělení pro zahraniční spolupráci Ivan Dubovický z MZV zdůraznil, že jejich cílem je ukázat vývoj událostí těsně před podpisem mnichovské dohody. „Snažili jsme se ilustrovat narůstající Hitlerovy požadavky vůči Československu, které nakonec vyvrcholily podpisem dohody,“ uvedl. Právě události, které bezprostředně předcházely takzvané mnichovské zradě, nejsou veřejnosti tak známé jako jejich samotné vyústění. „Žijeme pod terorem propagandy. Prudké, nepravdivé, urážlivé – rozvrací mezinárodní život, před mezinárodním fórem se nás snaží zostudit,“ poslal ministr zahraničí Kamil Krofta stálému delegátovi Společnosti národů v Ženevě Arnoštu Heidrichovi 28. září pokyny s tím, aby v případě německého útoku na Československo ihned odevzdal generálnímu sekretáři nótu podle hlavních „myšlének“ jeho dopisu. ❗️3/5 středa, 28. září 1938. „Žijeme pod terorem propagandy. Prudké, nepravdivé, urážlivé - rozvrací mezinárodní život, před mezinárodním fórem se nás snaží zostudit.“ Co psal ministr zahraničí Kamil Krofta stálému delegátovi Společnosti národů v Ženevě Arnoštu Heidrichovi? https://t.co/HRyq97kImT V něm mimo jiné konstatuje, že z Německa posílají zbraně dovnitř země, „štve se obyvatelstvo k civilní vojně z území německého se podporuje revolta“ a pod vlivem Anglie a Francie Československo bylo ochotné pro zachování míru jednat o oddělení území. „Odpověď Německa byla jako ultimatum těžce poraženému odpůrci ve ztracené válce,“ píše Krofta. Předtím v jiném dokumentu, čtyři dny do podpisu mnichovské dohody zástupce československého velvyslanectví v Berlíně referuje do Prahy o Hitlerově projevu na norimberském sjezdu jeho strany NSDAP (12. září 1938), ve kterém ostře útočil proti Československu a prezidentu Benešovi. Hitler v něm lživě slibuje, že pokud mu vyhoví v teritoriálních požadavcích, nebude nic víc po ČSR chtít. Zpráva konstatuje, že Hitler nemíní přihlížet „útisku sudetských Němců“, pro které požaduje přiznání práva sebeurčení a jestliže demokratické státy usoudí, že musí všemi prostředky „chránit útisk sudetských Němců“, pak to bude mít podle Hitlera těžké následky. „Britský premiér Neville Chamberlain se obával, že Evropa sklouzne do další války. Vydal se proto 15. září přímo za Hitlerem do jeho rezidence v Berchtesgadenu. Zde mu nabídl, že Československo odstoupí území, kde tvořili většinu obyvatel Němci. Požadoval za to slib, že Německo nebude chtít víc,“ přiblížil archivář MZV Tomáš Kusoň. S plánem souhlasila také Franice, klíčový spojenec Československa. Na stole tak přistál anglo-francouzský plán. Pečetě konzulátů Československé republiky v Liberci a Opavě. (26. září 2024) Nutné je připomenout, že norimberský sjezd tehdy povzbudil sudetské Němce k vyvolání povstání. Násilné nepokoje byly za dva dny Československou armádou i četnictvem rázně potlačeny a vedoucí činitelé sudetoněmecké strany (SdP) uprchli do Německa. Povstání ale eskalovalo 22. září, kdy nepokoje zachvátily další oblasti na Moravě a ve Slezsku. Československo znovu mobilizovalo. Projev o Československu podle diplomatického hlášení končil Hitler těmito větami: „Ostatně, je věcí československé vlády, aby se dohodla s povolanými zástupci sudetských Němců a dorozuměla se s nimi tak nebo onak. Mou věcí a věcí nás všech jest pečovati o to, aby se zde z práva nestalo bezpráví. Vždyť se jedná o národní příslušníky německé. Nemám také nijak v úmyslu dopustiti, aby v samém srdci Německa vznikla ‚schopností‘ ostatních státníků druhá Palestina. Ubozí Arabové jsou bezbranní a snad opuštění. Němci v Československu nejsou ani bezbranní ani opuštění. Prosil bych, aby se to vzalo na vědomí.“ Diplomatická zpráva také konstatuje, že říšský kancléř o Československu a zejména o prezidentovi Benešovi mluvil „svrchovaně nenávistným a posměšným tónem“, který vzbudil podiv nejen v kruzích cizích diplomatů a korespondentů, nýbrž i u Němců. Přímo 26. října pak Hitler promluvil v berlínském Sportpalastu o událostech, jež vedly ke schůzkám s britským premiérem Nevillem Chamberlainem v Berchtesgadenu a v Godesbergu. Podle diplomatické zprávy se říšský kancléř hned ve své řeči věnoval „československému problému“, o němž prohlásil, že jeho jádrem není ani tak Československo samo, jako „pan Beneš“. Vysvětloval přitom, že „o nenávisti Německa vůči okolním národům nemůže býti řeči“. 12. září: Hitler pronáší útočný projev na sjezdu nacistické strany v Norimberku.15. září: Chamberlain jedná s Hitlerem v Berchtesgadenu, nabízí odstoupení sudetských oblastí.18. září: Francie souhlasí s plánem na odstoupení Sudet.21. září: Československo přijímá anglo-francouzský plán.22.- 23. září: Hitler jedná s Chamberlainem v Bad Godesbergu, bez dohody.23. září: Československo vyhlašuje všeobecnou mobilizaci.24. září: Hitler předkládá godesberské memorandum s požadavky vůči ČSR.25. září: ČSR odmítá Hitlerovy požadavky.26. září: Hitler přednáší projev v berlínském Sportpalastu proti ČSR a Benešovi.27. září: Chamberlain varuje Beneše o plánovaném útoku na ČSR 28.září.28. září: ČSR žádá Společnost národů v případě napadení o její svolání a označení Německa za agresora.29. září: Podepsána mnichovská dohoda.30 září: ČSR obdrželo text mnichovské dohody, Krofta varuje Londýn a Paříž před posílením Německa. „Následně jej předložil britské a francouzské straně a v podstatě tím smetl takzvaný anglo-francouzský návrh na řešení krize v Československu,“ připomněl Dubovický. „Tímto memorandem naprosto přesáhl veškeré návrhy, na kterých se domluvil s Brity a Francouzy, a položil Československu nepřijatelné požadavky,“ dodal s tím, že odpověď Československa v čele s tehdejším velvyslancem Janem Masarykem byla proto jednoznačně odmítavá. A jako důkaz své mírumilovnosti Hitler podle dobové zprávy argumentoval dohodami s Polskem o přístupu k moři, námořní dohodou s Anglií a komentoval vztahy s dalšími zeměmi. O Francii, která původně deklarovala, že Československu půjde proti Německu na pomoc, prohlásil, že nikdo v Německu s ní válku nechce. „Nežádáme od Francie nic, pranic.“ Mezi Francií a Německem Hitler nevidí žádných diferencí a soudí, že „budou nejlépe spolu žíti, budou-li spolupracovati.“ Vztah s fašistickou Itálií Benita Mussoliniho pak podle něj nabyl takové povahy, že „přesahuje daleko rámec hospodářské a politické užitečnosti a stal se opravdově silným citovým svazkem a nerozlučným přátelstvím“. Nevyřešeny podle Hitlera zůstaly jen dvě otázky, týkající se 10 milionů Němců, žijících mimo německé hranice v uzavřeném území. Hitler měl na myslí Rakousko a Československo. A zatímco „rakouská otázka“ byla podle Hitlera „rozřešena k štěstí německého národa“ v březnu 1938 obsazením a připojením země v Německu, řešení otázky Československa „právě teď nadchází“ s tím, že „je to poslední územní požadavek, se kterým musí přijíti před Evropu“. Hitler podle diplomatické zprávy obvinil z „československého problému“ právě Beneše. „Český stát byl zahájen 1918 na lži, jejímž otcem je Beneš. Vynašel československý národ, který neexistuje, Češi anektovali Slovensko přičiněním pana Beneše, mimo to jim bylo dáno krátkou cestou 3 1/2 milionu Němců a přes milion Maďarů, karpatští Rusové a několik set tisíc Poláků,“ řekl s tím, že místo „slíbeného kantonálního systému Beneš zavedl režim teroru proti menšinám“. 1/5 pondělí, 26. září 1938. Čtyři dny do podpisu Mnichovské dohody. 📣 Přečtěte si zprávu ČSR vyslanectví v Berlíně s vylíčením Hitlerova projevu proti Československu, ve kterém Hitler lživě slibuje, že pokud mu vyhoví v teritoriálních požadavcích, nebude nic víc po ČSR chtít. https://t.co/o58UVAvWDO Hitler v projevu tvrdil, že přibližně 600 tisíc Němců muselo Československo opustit. „Celý vývoj od 1918 do 1938 jasně ukazuje, že Beneš byl odhodlán Němce vyhladit. Současně je jasně vidět, že tento stát má ‚mezinárodní‘ úkoly, jak to naznačil Pierre Cot (pozn. autora: kontroverzní francouzský politik a vůdčí osobnost vlády lidové fronty ve 30. letech 20. století, považovaný za sovětského agenta) a jak to jde najevo z faktu, že bolševismus ho používá k proniknutí do střední Evropy“. Podle Hitlera po násilném připojení (anšlusu) Rakouska Beneš proti Němcům teror ještě stupňoval a mobilizací z 21. května 1938 měli být Němci zastrašeni ve volbách. „Česká mobilisace byla odůvodňována drzou lží, že mobilizuje Německo. Pravda je, že Německo nepovolalo ani jediného muže a že vůbec nehodlalo tento problém řešit vojensky,“ uvedl Hitler. Obvinil také Beneše z toho, že na jeho nedávnou norimberskou řeč z 12. září 1938 odpověděl „novými mrtvými, novým zatýkáním a vězněním“ a proto prý vyložil Chamberlainovi, že již nebude dále nečinně přihlížet, jak „šílená Praha“ zachází se tři a půl milionem Němců a že německá trpělivost je u konce. Anglie a Francie pak požádaly Československo, aby odstoupilo své území Německu. „Na 214 tisíc sudetských Němců již musilo uprchnouti z Československa před hrůzovládou,“ hřímal říšský kancléř s tím, že právě Anglii a Francii předložil memorandum, ve kterém oznamuje, že sudetoněmecké území připadne k Německu a to ihned a „nikoliv až Beneš vyhubí jeden nebo dva miliony Němců“. Definitivní hranice tohoto území měly být podle Hitlera stanoveny hlasováním. Mnichovská dohoda Hitler podle diplomatické zprávy tedy vyslovil ochotu odvolat říšskoněmecké vojsko ze sudetoněmeckého území po dobu hlasování a pozvat tam britskou legii k udržování pořádku a učinil prý ústupek, že definitivní hranice stanoví mezinárodní komise. Obsah memoranda měl být podle Hitlera praktickým provedením toho, co prý Beneš slíbil. Svůj slib ale podle říšského kancléře splnit nehodlá a proto prý předložil požadavek, aby sudetoněmecké území bylo odevzdáno do 1. října. Hitler pak podle diplomatické zprávy tvrdil, že ujistil Chamberlaina, že po úpravě sudetoněmeckého problému „pro Německo v Evropě již žádný teritoriální problém neexistuje a že pak také ztrácí každý zájem na českém státě“. V projevu tvrdil, že se britskému premiérovi zaručil, že „nechce vůbec žádné Čechy“ a povýšeným hlasem prohlásil, že Beneš má teď v rukou válku i mír. „Buď přijme tuto nabídku a dá Němcům svobodu, nebo si tuto svobodu Německo samo vezme,“ zapsal Hitlerova slova československý diplomat. Tři dny do podpisu mnichovské dohody, 27. září 1938 posílá zástupce československého vyslance v Berlíně Miroslav Schubert do Prahy telegram o rozhovoru s britským velvyslancem Nevilem Hendersonem, který ho informoval o svém rozhovoru s Hitlerem. (Pozn. autora.: Zmínka o záporné odpovědi souvisela s rezolutním odmítnutím Hitlerových požadavků ze strany Československa, které Hitler formuloval v tzv. godesberském memorandu. Šlo o dokument vydaný Hitlerem ráno 24. září 1938 po jednání s britským premiérem Chamberlainem týkající se Sudet a obsahující ultimátum určené určené československé vládě) Prostory archivu a badatelny ministerstva zahraničních věcí. (26. září 2024) Prostory archivu a badatelny ministerstva zahraničních věcí. (26. září 2024) Prostory archivu a badatelny ministerstva zahraničních věcí. (26. září 2024) Prostory archivu a badatelny ministerstva zahraničních věcí. (26. září 2024) „Henderson mě sdělil, že na dotaz Hitlera včera před řečí odpověděl, že naše odpověď je záporná. Hitler mu řekl toto: pak nebudu čekat do soboty, nýbrž jen do 2 hodin zítra ve středu, odpoledne. Henderson soudí, že v tuto hodinu bude vyhlášena mobilizace a že každé další jednání je zbytečné. Jeho rozmluva s Göringem potvrdila, že vše je připraveno. Henderson byl pověřen odevzdat Hitlerovi dnes dopoledne naši odpověď. Odmítl tak učinit, aby Hitler nemyslil, že je to po včerejším ústním sdělení náš další záporný krok“. O pár měsíců později, na jaře 1939 německá vojska napochodovala do Prahy. V září Hitler pod falešnou záminkou přepadl Polsko a druhá světová válka zachvátila kontinent s plnou zuřivostí na dlouhých šest let. Podle Dubovického je důležité si historické události, a zejména ty novodobé, neustále připomínat. „Dají se v nich najít paralely pro dnešní svět,“ řekl s odkazem na ruskou agresi na Ukrajině. Mnichovská dohoda podle něj mimo jiné ukazuje, jak ústupky agresorovi v naději na zachování míru mohou vést k opačnému výsledku. Před 86 lety konkrétně vyústily v největší válečný konflikt 20. století. „Necháme-li Putina překreslit hranice na Ukrajině, vybízíme ho tím, aby překreslil další hranice. I naše,“ apeluje MZV. Dubovický ale zároveň upozornil, že teritoriální ústupky ne vždy musí vést k tragédiím. „Československo i třeba pobaltské státy podstoupily část svého území Sovětskému svazu a k žádné válce to nevedlo,“ řekl. Podle něj je třeba vždy zvažovat reálné argumenty a faktory. Dne 30. září 1938 byla mnichovská dohoda doručena československé vládě. Západní mocnosti, které měly být garanty československé suverenity, kapitulovaly před Hitlerovými požadavky. Prezident Edvard Beneš a jeho vláda byli nuceni s dohodou souhlasit. Většina Čechoslováků to vnímala jako zradu s pocitem, že byli obětováni v zájmu udržení míru v Evropě. Mnoho Čechů a Slováků se těchto pocitů stále nezbavilo a křivdu a cítí dodnes.",
        "category": "Domácí",
        "photos": 56,
        "date": "2024-09-30T07:00:06",
        "comments": 471
    },
    {
        "title": "Zemřel Kris Kristofferson, legenda country hudby. Zářil i ve filmech",
        "content": "Kristofferson měl v posledních dvou dekádách problémy s pamětí. Rodina neuvedla, co bylo příčinou jeho smrti. Vnuk švédských přistěhovalců se narodil v roce 1936 v Brownsville v Texasu. Díky stipendiu pro nadané studoval v anglickém Oxfordu literaturu a původně se chtěl stát spisovatelem. Později narukoval do armády jako pilot vrtulníku. Armádní kariéru však opustil, přesídlil do bašty country hudby v Nashvillu a začal skládat písničky – například pro další countryovou legendu Johnnyho Cashe napsal píseň Sunday Morning Coming Down. Písničkářovu cestu ke slávě zahrnující několik cen Grammy odstartovalo album s názvem Kristofferson z roku 1970. Obsahovalo i megahit Me and Bobby McGee, jež nazpívala také Janis Joplinová. Jeho skladby jen do 80. let minulého století nahrálo přes 450 interpretů. Na plátnech kin Kristofferson exceloval v roce 1973 v roli desperáta Kida v kultovním anti-westernu Pat Garrett a Billy Kid. Úspěch měl i snímek Alice už tu nebydlí (1974) Martina Scorseseho. Po boku slavné Barbry Streisandové si zahrál ve snímku Zrodila se hvězda z roku 1976, který mu přinesl Zlatý glóbus za nejlepší herecký výkon. Za hudbu k filmu Písničkář (1984) si připsal nominaci na Oscara.",
        "category": "Kultura",
        "photos": 7,
        "date": "2024-09-30T06:35:00+02:00",
        "comments": 50
    },
    {
        "title": "Přehlížený skladatel. Jiří Suchý vydal album písní, k nimž napsal hudbu",
        "content": "Obecně se má za to, že doménou Jiřího Suchého byly vždy písňové texty a jejich svébytná interpretace. Už méně se ví, že existují stovky skladeb, k nimž Suchý napsal nejen text, ale i hudbu. Povědomí většiny lidí o jeho skladatelských aktivitách končí u písně Pramínek vlasů. Na dvojalbu Jiří Suchý neboli George Dry Composer, které vyšlo v pátek 27. září, posluchač najde jedenačtyřicet skladeb, které jejich autor považuje za reprezentativní. „Toto dvojalbum vydávám, protože jsem se jako hudební skladatel cítil trochu přehlížený. Mnoho mých písní zůstalo právě po hudební stránce bez povšimnutí, a tak jsem pochopil, že se musím, jak se dneska říká, více zviditelnit,“ vysvětluje Jiří Suchý. „Vybíral jsem písně částečně záměrně a částečně náhodně. Jsou tu skladby z konce padesátých let až po ty nejnovější ze současných semaforských her. Je z nich patrné, že jsem prošel vývojem od hitovek až po složitější a košatější písně, které se hitem nestanou, protože vyžadují více pozornosti a opakovaný poslech,“ dodává ještě Jiří Suchý. Druhé album kompletu Jiří Suchý neboli George Dry Composer vznikalo letos v létě ve spolupráci s Orchestrem divadla Semafor, který řídil Jiří J. N. Svoboda. Nejnovější nahrávky navazují na první album, které bylo nahrané již před deseti lety. Kolekce zachycuje neutuchající talent třiadevadesátileté legendy české populární hudby. V nahrávkách dvojalba zpívají vedle autora Jitka Molavcová, Michal Malátný, Karolina Gudasová, Zuzana Maxa, Petr Šudoma, Magdalena Jedličková, Eliška Hurábová, Veronika Tichá, Lucie Černíková, sbor Valkýr, C&K Vocal, Semafor Girls a další.",
        "category": "Kultura",
        "photos": 12,
        "date": "2024-09-30T06:30:00+02:00",
        "comments": 0
    },
    {
        "title": "První říjnový týden přinese déšť i mrazíky. O víkendu se počasí zlepší",
        "content": "Vyplývá to z pravidelné předpovědi Českého hydrometeorologického ústavu (ČHMÚ). V pondělí bude oblačno až polojasno, zpočátku se ojediněle vyskytnou mlhy. Postupně na západě a jihozápadě bude až zataženo a odpoledne a večer se ojediněle objeví slabý déšť. Nejvyšší teploty vyšplhají na 12 až 16 °C, v tisíci metrech na horách kolem 8 °C. V noci na úterý meteorologové očekávají oblačno až polojasno, v Čechách až zataženo a zejména v severozápadní polovině území místy déšť. Nejnižší teploty klesnou k 9 až 5 °C, na východě a severovýchodě dosáhnou 5 až 1 °C. „Na východě a severovýchodě se vyskytnou četné přízemní mrazíky, které mohou poškodit například zeleninu,“ upozorňuje meteorolog Štefan Handžák. V úterý přes den má být oblačno až zataženo, zejména na východě přechodně až polojasno. Ojediněle se v Čechách místy objeví déšť nebo přeháňky, později večer od jihozápadu budou srážky četnější. Nejvyšší teploty vyšplhají na 13 až 17 °C. Ve středu bude podle předpovědi oblačno až zataženo, na většině území se postupně místy vyskytne déšť nebo přeháňky. Nejnižší noční teploty klesnou na 11 až 7 °C. Nejvyšší denní teploty vyšplhají na 11 až 15 °C, v Čechách ojediněle až 17 °C. Ve čtvrtek meteorologové předpokládají oblačno až zataženo, místy se postupně bude tvořit na většině území déšť i přeháňky. Nejnižší noční teploty dosáhnou 10 až 6 °C. Nejvyšší denní teploty se budou pohybovat v rozmezí od 10 až 14 °C. V pátek má být oblačno až zataženo, místy také déšť nebo přeháňky. Nejnižší noční teploty klesnou na 9 až 5 °C. Nejvyšší denní teploty dosáhnou 10 až 14 °C. O víkendu bude podle předpovědi zpočátku většinou oblačno, ojediněle přeháňky. Od neděle pak většinou polojasno. Nejnižší noční teploty klesnou na 10 až 6 °C, při zmenšené oblačnosti až kolem 4 °C. Nejvyšší denní teploty dosáhnou 11 až 15 °C, postupně vyšplhají až na 16 až 20 °C.",
        "category": "Domácí",
        "photos": 2,
        "date": "2024-09-30T06:26:00+02:00",
        "comments": 3
    },
    {
        "title": "Fantom Diouf. Neumím si představit, že v příští sezoně zůstane, říká kouč Slavie",
        "content": "„Malick předvedl výborný výkon a jeho gól byl opravdu krásný,“ chválil trenér Jindřich Trpišovský. Senegalský levý wingbek otevřel skóre už ve čtrnácté minutě, když k němu na levou stranu ve vápně propadl centr Tomáše Holeše. Žádné velké přemýšlení, natož zpracování. Prásk přímým nártem, levačkou, rovnou na zadní tyč mimo dosah domácího gólmana. „Je to o jeho kvalitě, má výbornou střelu. Zase to krásně trefil z první. Není to náhoda, má skvělou kopací techniku a výběr místa. Pořád to trénuje, furt to zkouší. Možná Nico Stanciu měl podobnou střelu z první nártem. To je dar,“ navázal Trpišovský. 🫶 Tenhle je pro vásA pro Malicka už pátý ligový v osmi zápasech 🤯 #bohsla https://t.co/x1x4m8LqxG Diouf v sebevědomém představení pokračoval, když v takřka následující akci elegantně prostrčil balon mezi nohama Matouškovi, uvolnil tím Provoda, jenž střílenou pobídkou vyzval ke zvýšení skóre Tomáše Chorého – dva nula pro Slavii a stvrzení báječného vstupu do duelu. „Je na svůj věk neuvěřitelný,“ smekl i spoluhráč Lukáš Provod. „Mám problém ho brát jako mladého, strašně v sezoně vyrostl. Je to prototyp hráče, který trenér Trpišovský potřebuje. Nemá slabinu.“ Diouf do Slavie přestoupil v přepočtu za padesát milionů korun teprve v lednu z norského Tromsö, kde začal hrát dospělý fotbal. Překvapilo, jak rychle se ve Slavii zabydlel v sestavě, prosadil se hned při debutu proti Karviné, jenže stejně rychle z ní už v březnu také vyfičel. Kvůli červené kartě po faulu na hvězdného Pulišiče nedohrál úvodní osmifinále Evropské ligy proti AC Milán, v dubnu a v květnu pak chodil jen za třetiligové béčko. V létě ale odmakal přípravu a do nové sezony vletěl jako drak. Asistence proti Budějovicím, vítězný gól v Liberci. Trefil se také do sítě Olomouce, Pardubic a Boleslavi. Výborná střela přispěla k tomu, že na něj slávisté na přestupovém trhu vůbec ukázali. „Jeden z důvodů, proč jsme se pro něj rozhodli. Myslím si, že v tom bude pokračovat. Má skvělou biomechaniku pohybu a razanci střely,“ poznamenal Trpišovský. El Hadji Malick Diouf ze Slavie Praha slaví gól proti Sigmě Olomouc. Vzhledem k Senegalcově formě ale současně dodal, že nabývají reálných obrysů obavy, že Diouf ve Slavii dlouho nevydrží. „Jeho výkony musí svítit v radarech týmů, kombinace věku a bodů je jasná. Nás zaujal při skautingu po deseti minutách, bouchne vás přes oči,“ řekl Trpišovský. „Jsem tudíž šťastný, když dá gól někdo jiný,“ rozesmál se. „Ale vážně, neumím si teď představit, že by tady zůstal v příští sezoně. Ještě když se podíváte na jeho skvělá čísla, která má za pár zápasů. Skvěle se nám s ním pracuje, je dobře vybalancovaný co se týče emocí a koncentrace. Určitě kolem něj bude rušno už v zimě. A v létě se uvidí, bude záležet i na něm.“",
        "category": "Chance Liga",
        "photos": 12,
        "date": "2024-09-30T05:59:00+02:00",
        "comments": 8
    },
    {
        "title": "Káznice dál chátrá, plán na přestavbu zamrzl. Chybí povolení i finance",
        "content": "Podle původních záměrů by v objektu bývalé káznice na brněnském Cejlu mělo vzniknout rovněž pietní místo kvůli celám smrti a popravišti využívaném nacisty i komunisty. Nejenže je však tato proměna budovy v dezolátním stavu v moderní kulturně-společenské centrum v nedohlednu – i jakékoliv konkrétnější plány s projektem, který sám magistrát nazývá významným, jsou zahaleny mlhou. Budoucí architektonickou podobu káznice přitom znají vedoucí představitelé Brna už šest let. Dosud však nemají v ruce ani potřebná povolení, aby mohla začít stavba, o níž se mluví minimálně od roku 2010. Už loni v únoru město podalo žádost, aby klíčový dokument získalo, jenže až letos začal samotný povolovací proces. Magistrát to vysvětluje tím, že dlouho čekal na souhlas vlastníka sousedního objektu a následně nastaly i další problémy. „V důsledku této prodlevy jsme se po 1. červenci dostali pod nový systém digitalizace stavebního řízení,“ sdělila Radka Loukotová z tiskového oddělení brněnského magistrátu. Jinými slovy tak vůbec není jasné, kdy se povolení podaří získat. A to nejen kvůli problémům s novým počítačovým systémem, s nímž úředníci musí pracovat, ale i kvůli centralizaci stavebních úřadů, k níž Brno nedávno přistoupilo. Bývalou věznici v brněnském Cejlu využívalo hned několik režimů. Nyní ale už několik desetiletí chátrá. Za část komplikací a průtahů si navíc město může samo, protože původní žádost o povolení v roce 2022 stáhlo a následně požádalo pouze o provedení první etapy projektu, jehož součástí není nová výstavba, ale jen oprava stávající budovy. Podle tehdejšího náměstka primátorky Tomáše Koláčného (Piráti) se tím měl celý proces zrychlit, což se očividně příliš nepovedlo. „Věřím, že ani dnes tento projekt nespí,“ říká Koláčný, který je nyní opozičním zastupitelem. Jeho kolega z opozice Matěj Hollan (Žít Brno) je však skeptický. „Posouvá se to velmi pomalu, takže si nemyslím, že to má šanci na úspěch,“ míní. Od začátku jsou velkým problémem peníze. Magistrát odhaduje, že výdaje jen za první etapu spolknou zhruba půl miliardy korun. Zastupitel Martin Příborský (ODS), jenž má tento projekt nyní na starosti, však počítá s tím, že jde jen o spodní hranici budoucích nákladů. Ty tak můžou být mnohem vyšší, konkrétní sumu určí až položkový rozpočet ve zpracovávané projektové dokumentaci. Městu se navíc rozplynula vize, že polovinu nákladů zaplatí z evropských dotací. „Nyní jsou přísnější podmínky a na takové projekty lze získat dotaci maximálně v rozsahu deset až dvacet procent,“ podotkl Příborský s tím, že politici tak musí hledat i jiné zdroje. Podle Koláčného peníze z evropských fondů nepůjde využít na pietní místo, tedy renovaci historických cel a popraviště. Město chce podle Příborského nejdříve vyčkat, až bude mít v ruce potřebné povolení, a teprve pak začne hledat možné zdroje peněz. Od středy se v káznici na Cejlu koná šestý ročník festivalu Faktor K. Jeho cílem je upozornit na potenciál tohoto jinak opuštěného místa jako možného sídla pro umělce a další kreativní komunity. Festival, který se koná do pátku, je podle pořadatelů kombinací progresivních divadelních performancí, výstav, koncertů a přednášek. Mezi vystupujícími jsou vedle Čechů i Poláci, Norové nebo Islanďané. Památkově chráněné prostory tedy musí na své pravidelné a stálé využití počkat. Ve spolupráci s ministerstvem kultury a Moravským zemským muzeem tady má do budoucna vzniknout expozice věnovaná historii místa i obětem totalitních režimů, jež v prostorách káznice přišly o život. Komunistický režim tady věznil například básníka Jana Zahradníčka nebo Zdeňka Rotrekla. Divadelníci, výtvarníci, hudebníci, vývojáři a další umělci, jimž mají sloužit další části rozsáhlého objektu, se musí v současnosti spokojit s centrem Kumst v Údolní ulici, které funguje poslední čtyři roky. „Stále máme velký přetlak. Když se jeden ateliér uvolní, můžeme vybírat z dalších deseti zájemců,“ líčí vysokou poptávku Barbora Netopilová z centra, které se snaží podpořit kreativce v jejich podnikání. Podle ní toto zařízení nemusí mít jen dočasné fungování do doby přestavby káznice, jak se původně plánovalo, ale oba prostory mohou existovat vedle sebe. „Určitě si konkurovat nebudeme,“ je přesvědčená. Umělci teď zároveň bojují za své zázemí na Kraví hoře, kde v tamních přízemních domcích ještě z dob války mají své zkušebny a ateliéry. Letos na jaře jim však město oznámilo, že musí tyto prostory vyklidit, protože podle stavebních úředníků nesplňují potřebné požárně-bezpečnostní normy. Jednotliví nájemci dostali výpověď, nakonec však brněnští radní protáhli lhůty až do konce roku. Trojici dřevěných domků, jimž kvůli nevyhovujícímu stavu původně hrozila demolice, chce město nechat opravit, na což zastupitelé na posledním jednání vyčlenili v rozpočtu osm milionů korun. Dvě stavení nejblíže parku nicméně půjdou k zemi tak jako tak, protože se tento prostor promění podle vizí hvězdárny, která v blízkosti sídlí. „Zatím nemáme konkrétní představy, co by na místě mohlo být, protože musíme zjistit, co přesně se nachází pod budovami,“ podotkl ředitel hvězdárny Jiří Dušek s tím, že zatím ani není jasno o termínu demolice.",
        "category": "Brno",
        "photos": 26,
        "date": "2024-09-30T05:37:00+02:00",
        "comments": 0
    },
    {
        "title": "Úrodu českých jablek zničily mrazy, přesto nepodraží. Jablečný džus nejspíše ano",
        "content": "Podle předsedy Ovocnářské unie ČR Martina Ludvíka však není důvod ke zdražování jablek v obchodech, protože úroda v mnoha evropských zemích byla naprosto běžná. Sklidilo se pouze o 11 procent méně jablek. „Velké ovocnářské země, jako je Itálie nebo Francie, hlásí běžnou nebo mírně nadprůměrnou sklizeň, Polsko pak minus čtvrtinu,“ popisuje Ludvík. „I v letech, kdy je v tuzemsku normální sklizeň se musí zhruba polovina spotřeby dovézt,“ dodává. Nebude tak podle něj důvod, aby cena kilogramu jablek na jaře překročila 50 korun. Momentálně ovocnáři prodávají jablka obchodníkům či zpracovatelům za 25 až 30 korun za kilogram. Spotřebitelská cena konzumních jablek činila v srpnu 42,66 koruny za kilogram. Loni touto dobou stálo kilo jablek 40,44 Kč, meziročně tak podražilo o 5,5 procenta. „Budeme velmi bedlivě sledovat, co se bude dít v obchodních řetězcích. Svaz obchodu a cestovního ruchu ČR slovy svého prezidenta (Tomáše Prouzy, pozn. red.) ubezpečoval, že není důvod ke zvyšování cen. Budeme tedy hlídat, co se bude dít, když tu nebude žádná česká konkurence,“ říká Ludvík. Jde podle něj o generálku, jak by to vypadalo, kdyby česká potravinová soběstačnost nadále klesala. Velcí zpracovatelé jablek podle Ludvíka v tuzemsku prakticky neexistují, česká jablka míří hlavně do Rakouska. „Tam ceny vyskočily na maxima, je tam obrovská poptávka. Ta ale nesouvisí s nižší úrodou jablek, ale s rekordní cenou pomerančového koncentrátu,“ vysvětluje. Lidé totiž nejčastěji pijí buď pomerančový, nebo jablečný džus. Pokud vystřelí nahoru cena jednoho z nich, zpravidla jde vzhůru i jeho alternativa. Ceny u českých producentů moštu by však podle Ludvíka příliš vyletět neměly. „Je to podobně jako s cenou obilí na rohlíku,“ vysvětluje s tím, že stále větší vliv na cenu má lidská práce a ceny energií, nikoliv cena suroviny. Podle mluvčího Potravinářské komory ČR Marka Zemánka je situace na trhu jablek na zpracování komplikovaná. „Cena při výkupu vzrostla násobně oproti minulým letům. Od řady členů máme informaci, že výrobní cena jablečných moštů a džusů začíná být vyšší než nabídková cena od řetězců,“ tvrdí.Plocha už dramaticky neklesne Pokud jde o škody kvůli jarním mrazům, čeští ovocnáři budou moci získat odškodnění zhruba ve výši 375 milionů korun od Evropské unie a 50 milionů korun ze státního rozpočtu. Podle Ludvíka to uhradí asi třetinu škod. Peníze mají na účty pěstitelům přijít nejpozději do konce ledna příštího roku. Ludvík to považuje za dobrý termín. V té době totiž pěstitelé už nebudou mít nejspíš moc svých zdrojů, ale budou se připravovat na ořez stromů a na první agrotechnické práce. Ještě teď v zimě podle něj dojde k dalšímu snižování tuzemské plochy sadů. Letos by ale pokles nemusel být tak velký jako v minulých letech. Předloni se plocha, na níž se pěstuje v Česku ovoce, snížila o tisíc hektarů a loni o 800 hektarů na současných 10,5 tisíce. Do tohoto čísla se nezapočítávají zájmoví pěstitelé, pouze profesionální. Na pěstování ovoce se v tuzemsku podle Ludvíka specializuje zhruba 300 farem. V mnoha případech jim ani nic jiného nezbývá. Pokud nemá zemědělec rozsáhlé pozemky – ať už vlastní, nebo v pachtu – pěstovat polní plodiny se mu nevyplatí, protože zisky na hektar jsou nižší. Ludvík navíc doufá, že se podaří znovu nastartovat investice do obnovy sadů, které od pandemie klesly.",
        "category": "Ekonomika",
        "photos": 2,
        "date": "2024-09-30T00:00:00+02:00",
        "comments": 22
    },
    {
        "title": "Čínská Chery odkládá zahájení výroby elektroaut ve Španělsku. Zkoumá cla",
        "content": "S odvoláním na zdroje to uvedla agentura Bloomberg. Zástupci firmy Chery ve Španělsku a v Číně se odmítli k možnému zpoždění výroby vyjádřit. Evropská unie v červenci uvalila prozatímní dodatečná cla až 38 procent na dovoz čínských elektromobilů. O konečných clech se zatím mezi Bruselem a Pekingem jedná, rozhodnuto by mělo být do začátku listopadu. Zavedení dodatečných cel ke stávajícím desetiprocentním clům vyvolalo obchodní napětí a přinutilo výrobce automobilů v EU a v Číně přehodnotit plány na prodej dalších elektromobilů v regionu. Chery, BYD a další čínské automobilky se rozhodly otevřít závody v EU, aby se vyhnuly clům, evropští úředníci je ale varovali, že tyto vozy musejí splňovat požadavky na minimální zapojení místních zdrojů při výrobě. Španělsko počítá s tím, že Chery po zahájení výroby v bývalém závodě automobilky Nissan Motor v Barceloně vytvoří více než 1000 pracovních míst. Španělský premiér Pedro Sánchez tento měsíc při cestě do Číny vyjádřil s novými unijními cly nesouhlas. V Číně se mimo jiné setkal se zástupci místních automobilek, včetně Chery. Hrozba zpoždění výroby, na kterou upozornil španělský list La Tribuna de Automoción, vyvolala nevoli odborářů. Těm bylo přislíbeno, že v Barceloně od 1. října vznikne více než 600 pracovních míst na plný úvazek. Plně elektrický vůz Omoda 5 ze španělské továrny měl být na trhu ve čtvrtém čtvrtletí letošního roku. Manažeři závodu, který je společným podnikem Chery a španělské firmy Ebro-EV Motors, informovali odbory, že mohou zaměstnávat pouze na částečný úvazek, protože práce je méně. Agentuře Bloomberg to řekl mluvčí odborového svazu SIGEN-USOC. Chery oznámila partnerství s firmou Ebro v dubnu. Podle původního plánu po výrobě vozu Omoda 5 měla začít výroba dvou sportovně-užitkových vozů značky Ebro. Nyní by podle plánu měla v továrně začít v polovině listopadu výroba dvou vozů Ebro. Společnosti původně oznámily, že do roku 2029 plánují ve Španělsku ročně vyrábět 150 000 vozidel. Chtějí také znovu zaměstnat 1250 pracovníků, kteří byli propuštěni před čtyřmi lety, kdy Nissan svoji továrnu zavřel.",
        "category": "Auto",
        "photos": 79,
        "date": "2024-04-17T00:06:05",
        "comments": 0
    },
    {
        "title": "Z chaty plné kýčů vytvořili domek ve stylu kovbojského ranče",
        "content": "Do proměny chaty v Bugøynes v severovýchodním Norsku se Halvor Bakke s kolegy Olem Rosén-Lystrupem a Torkelem Gjersetem pustili v už osmé sérii oblíbeného skandinávského televizního seriálu Eventyrlig Oppussing s velkou chutí. A dost netradičně. Zastřešená terasa je teď místem pro odpočinek, Torkel na ni vyrobil lavici zavěšenou na starém řetězu. Nová řada se poměrně výrazně liší od prvních sérií. Chaty jsou většinou v docela dobrém stavu, majitelé potřebují většinou vyřešit už jen vzhled interiéru. Chata v Bugøynes se trochu vrátila k předchozím projektům, chyběla zde elektřina i voda. I tak přibyli pomocníci, a to zejména elektrikáři, obkladači a kamnáři. Majitelům určitě udělala radost malá větrná elektrárna a solární panel, v umývárně je už i tekoucí voda. Střecha je poměrně netradičně ze dřevěných prken, zastřešení nové terasy, kterou vyrobil Torkel, je ze zinku. Ole si tady užil hlavně použití starého dřeva, a to 150 let staré borovice. Prkna vypadala, jako kdyby ležela venku desítky let. Ole z nich vyrobil jak čílka ke kuchyňské lince, tak bočnice na palandy nebo „lítací“ dveře do umývárny, které vypadají jako vstup do amerického saloonu. Z pražců pak vyrobil robustní „křesla“ k venkovnímu ohništi. Pohodlná křesla jsou určená pro venkovní použití. Majitelé si přáli chatu prosvětlit, ale to by to nesměl být Halvor Bakke, aby si neprosadil svou: stěny sice natřel světle béžovou barvou, ale na strop použil svou oblíbenou hnědočernou. Tmavé jsou i rámy oken nebo nových, velkých prosklených dveří. A samozřejmě celá chata zvenčí. Přesto byli majitelé nadšení, nebo tak aspoň reagovali před kamerou. Seriál má v norštině název Eventyrlig Oppussing, což lze přeložit jako dobrodružné zlepšení domova. Do každé série se hlásí tisíce lidí, ale jen málokdo uspěje: pro výběr je důležité, aby se proměna stihla do šesti dnů a byla něčím zvláštní, staré dřevěné chaty ve špatném stavu tak šanci už nemají. V podmínkách je jasně řečeno, že rekreační dům nesmí být ve špatném stavu: nestavíme, pouze povrchově renovujeme… Budova musí mít také jedinečnou a trochu zvláštní polohu, může však být kdekoli v Norsku. A pozor, je nutná i spoluúčast ve výši 70 tisíc norských korun, což je přibližně 150 tisíc českých korun. Na kameře další řemeslníky sice moc neuvidíte, ale v podmínkách pro zařazení případného zájemce do pořadu (a jsou jich tisíce!) najdete třeba nutnost zajistit večeři a nocleh pro 12 až 15 lidí, sklad v blízkosti chaty, ale také dopravu materiálu (a to se může hodně prodražit, zejména v případě vrtulníku) i likvidaci odpadků. Norové však chaty milují, proto je zájemců stále více než dost, jen během dvacátého století bylo v Norsku postaveno víc než čtyři sta tisíc chat a chatiček, mnohé ovšem bez tekoucí vody nebo elektřiny. Což často trvá dodnes, modernizaci či nákladným rekonstrukcím brání přírodní podmínky či nedostupnost místa, někdy i přísná nařízení, která se zde dodržují. Nové díly Norských domů snů můžete sledovat na Prima Zoom od 8. září vždy v neděli od 20:00, reprízy pak každou středu od 9:10. Na čílka devíti kuchynkých zásuvek, které vyrobil na míru Torkel, přišlo opět staré dřevo. * 30. října 1970 Je norskou televizní osobností a expertem na interiérový design. Svou profesní kariéru zahájil jako stevard. Pracoval pro různé společnosti, například i jako redaktor v časopise. Založil a provozuje vlastní designérskou firmu a od roku 2004 vystupuje v různých televizních pořadech. Jeden z nich má v překladu opravdu zajímavý název: „Norská nejošklivější místnost“. Designér spolupracuje s celou řadu firem a výrobců, od doplňků, nábytku, textilu, koberců či podlah, ale vytvořil dokonce i vlastní „bublinky“, šampaňské a růžové víno pro Provence Viner. Je designérem značky Signature Collection By Halvor Bakke, pro interiérový řetězec Bohus – Signature Collection. Ten obsahuje vše, co potřebujete pro obývací pokoj, ložnici, jídelnu i venkovní prostory. Zabývá se zejména navrhováním interiérových prvků, které se vejdou do všech norských domácností, a dokonce jezdí do továren v Indii, aby zajistil kvalitu výroby. Ve spolupráci se společností Fraxx vytvořil kurz interiérového designu, kde ukazuje, jak si můžete svůj domov upravit sami. Společně se svou sestrou Ingunn Anvik vyvinul i kurz pro zahradníky. Dozvíte se tam tipy a triky, co můžete dělat na vlastní zahradě. Halvor vyrostl ve venkovské oblasti na jihu Norska. Nyní žije na malé farmě poblíž usedlosti, kde se narodil, asi 100 km od Osla. Před nově osazenými prosklenými dveřmi je hnědá kožená pohovka. Stěny dostaly světlý béžový nátěr, ale strop natřel Halvor svou oblíbenou hnědočernou barvou.",
        "category": "Bydlení",
        "photos": 33,
        "date": "2024-09-30T00:06:06",
        "comments": 6
    },
    {
        "title": "Kam patří keramika a ruličky z toaletního papíru? Klíč ke správnému třídění",
        "content": "Skleněné ani plastové obaly před vyhozením není nutné umývat. Ruličky od toaletního papíru a obaly na vajíčka patří do modrého kontejneru na papír. Použité pleny patří výhradně do komunálního odpadu. I když podle údajů Ekokomu až 75 procent lidí v Česku třídí odpad, někteří občané se stále nechávají ovlivnit mýty o třídění. Mnohé plastové, papírové či skleněné obaly tak končí v komunálním odpadu, čímž se navždy ztrácí jejich recyklační potenciál. Konec skládkování odpadu je již na dosah. „Od roku 2030 nebudou moct jít žádné využitelné odpady na skládky a prakticky všechny recyklovatelné odpady se budou třídit,“ říká Petr Havelka, ředitel České asociace odpadového hospodářství. Je proto důležité neustále vzdělávat občany o správném třídění odpadu a také o chybách, kterým se vyplatí vyhnout. Tady jsou nejčastější mýty o třídění odpadu.",
        "category": "Hobby",
        "photos": 1,
        "date": "2024-09-30T00:00:00+02:00",
        "comments": 53
    },
    {
        "title": "Naděje EU na výrobu baterií se stala symbolem krachu elektromobilizace",
        "content": "Firma tento týden oznámila, že propustí pětinu zaměstnanců a pozastavuje rozšiřování své hlavní továrny v severním Švédsku. A další problémy mohou následovat. „Poptávka nebude dost velká na to, aby pokryla nabídku, a společnost Northvolt se dost možná stane první obětí současné korekce trhu,“ uvedl ředitel nezávislého Evropského centra pro mezinárodní politickou ekonomii (ECIPE) Fredrik Erixon. V sázce je snaha EU vybudovat důležité odvětví, kterému nyní dominují čínské firmy, zejména Contemporary Amperex Technology (CATL) a BYD, které prodávají baterie a elektromobily za bezkonkurenční ceny. Potíže firmy Northvolt také zpochybňují ambiciózní snahu EU o vybudování soběstačné zelené ekonomiky. Současná situace je velkým zvratem pro společnost, která před necelým rokem lákala investory na plánovanou primární nabídkou akcií, která ji měla ocenit na 20 miliard USD (více než 450 miliard Kč). Byla prvním příjemcem takzvané zelené pomoci z EU, jejímž cílem bylo zabránit tomu, aby se podniky nechaly zlákat pobídkami nabízenými v rámci amerického zákona o snižování inflace. Slibovala také postavit rozsáhlé továrny v EU a Severní Americe. Stejně jako některé jiné firmy v odvětví, například Rivian Automotive, se toho Northvolt snažil udělat příliš mnoho a příliš rychle. Firma sama uvádí, že měla týmy, které nebyly vždy kvalifikované pro provoz ve velkém měřítku. Nedokázala tak poskytnout zákazníkům, jako je například německá automobilka BMW, dostatek baterií, které potřebovali. V určitou chvíli nedokázala plnit ani termíny jiných zákazníků, například firmy Scania. Financování společnosti Northvolt podpořily objednávky za více než 55 miliard USD od firem, jako je Volkswagen a BMW. Problémy s výrobou a klesající poptávka po elektromobilech ale firmu připravily o tolik potřebné příjmy a zanechaly ji v kaskádovitých finančních problémech. Mzdy a odvody na sociální zabezpečení zaměstnanců loni byly více než třikrát vyšší, než tržby plynoucí z objednávek od zákazníků. Společnost se tak ocitla v situaci, kdy má nedostatek hotovosti, a to necelý rok poté, co si zajistila takzvaný zelený úvěr pět miliard USD, který zvýšil její celkové dluhové a kapitálové závazky na více než 13 miliard USD. Northvolt si najal firmu Teneo, aby mu poskytla poradenství při restrukturalizaci, včetně nouzového plánování. A to pro případ, že by se mu nepodařilo s věřiteli dojednat revizi podmínek zadlužení. Mluvčí firmy uvedl, že se podařilo v posledních týdnech dosáhnout významného pokroku v jednání o financování, ale odmítl poskytnout podrobnosti. Problémy se ve firmě objevují už delší dobu. V květnu odložila plány na primární nabídku akcií a v červenci oznámila, že její provozní ztráta se loni více než ztrojnásobila na 1,03 miliardy USD, i když tržby se mírně zvýšily a dosáhly 128 milionů USD. Oznámila také, že musí odsunout termín náběhu výroby ve svých čtyřech závodech. V srpnu pak uvedla, že uzavře výzkumnou divizi v Kalifornii a tento měsíc zakonzervovala výrobu v jednom švédském závodě a v dalším výrobu ukončila. „Odvětví je pod tlakem z několika vrstev, které zahrnují pomalejší globální poptávku, klesající ceny a závod ve výzkumu a vývoji technologií nové generace,“ uvedla analytička Bloomberg Intelligence Joanna Chenová. „Konkurence v Evropě sílí, protože čínští výrobci baterií, jako je CATL, rozšiřují své místní továrny,“ dodala. Firmu Northvolt založili dva bývalí manažeři společnosti Tesla v roce 2016, kdy peníze byly prakticky zadarmo a inflace byla vzdálenou vzpomínkou na minulou éru. V prvních letech firma rychle rostla a do roku 2019 měla ve výstavbě tři továrny. Její první lithium-iontový bateriový článek byl smontován v prosinci 2021. Jejím cílem bylo mít do roku 2030 celkovou kapacitu výroby 230 gigawatthodin, což je dostatek baterií asi pro 3,8 milionu vozů. V současnosti její závod u švédského města Skellefteaa má kapacitu 16 gigawatthodin. K investorům Northvoltu patří německá automobilka Volkswagen či americká investiční banka Goldman Sachs. Firmu zbrzdily vážné problémy s kvalitou, například vysoký počet vadných článků, které se nedají použít, a neschopnost rychle rozjet masovou výrobu, což jí zvyšovalo náklady a omezovalo výnosy. BMW v červnu zrušila objednávku za dvě miliardy eur s odkazem na problémy s kvalitou. Na pomalé dodávky si už dříve stěžovala i Scania, která je součástí koncernu Volkswagen. Přesto Volkswagen uvedl, že rozvoj Northvoltu nadále podporuje. A BMW si nechala otevřené dveře k tomu, aby se Northvolt mohl stát jejím dodavatelem článků příští generace. Spoluzakladatel Northvoltu Peter Carlsson hned na začátku řekl, že největším problémem pro firmu bude získat odborníky. V roce 2021 uvedl, že je „neuvěřitelně těžké získat skvělé konstruktéry článků a lidi s rozsáhlými zkušenostmi se stavbou těchto typů továren“. Zatímco firma řeší své potíže, švédská vláda dala jasně najevo, že ji nebude zachraňovat. Německo tvrdí, že je s firmou v „neustálém kontaktu“. Podle analytiků by mohla být donucena jednat EU, která by mohla i zkoumat možnost zavedení cel na baterie. Podle některých pozorovatelů je to však prohraná bitva. „Je to trh, který v příštích dvaceti letech projde seismickými změnami, a já v jeho čele evropské firmy nevidím,“ řekl Erixon. Stavba továrny na baterie švédského výrobce Northvolt v polském Gdaňsku (16. září 2022)",
        "category": "Auto",
        "photos": 8,
        "date": "2024-09-30T00:00:00+02:00",
        "comments": 159
    },
    {
        "title": "Týdenní horoskop pro všechna znamení od 30. září do 6. října",
        "content": "Ve sférách lásky jste dosáhli cíle. Aspoň si to myslíte, a proto tápete, jak by se váš vztah měl dál vyvíjet. Nepřemýšlejte, nýbrž konejte, a hlavně se vyjadřujte jasně a konkrétně. Partner se totiž ve vás mnohdy nevyzná, jelikož jenom naznačujete, co chcete a po čem toužíte.",
        "category": "OnaDNES",
        "photos": 1,
        "date": "2024-09-30T00:00:00+02:00",
        "comments": 0
    },
    {
        "title": "Proč někteří lidé, a především narcisté, milují konspirační teorie",
        "content": "Jedna z důležitých otázek při zkoumání konspiračních teorií, obviňujících nejrůznější tajné skupiny ze zlovolných zákulisních kroků, je, které osobnostní rysy předurčují lidi k tomu, aby v ně věřili. Jak se ukazuje, povahové rysy řazené do tzv. velké pětky (neuroticismus, extroverze, odpovědnost, přívětivost k druhým a otevřenost vůči novému) nevykazují ve vztahu ke konspiračním přesvědčením žádný výrazný vztah. Řada výzkumů však ukázala, že důvěra, podpora i propagování konspiračních teorií úzce souvisí se sklonem k narcismu, tedy s přehnaným obdivem k sobě samému. Lehká míra narcismu je přirozená, a dokud nepřekročí únosnou mez, je i zdravá. Skutečný narcismus je však poruchou osobnosti, spojenou s několika vzájemně provázanými projevy či povahovými rysy. K těm hlavním patří sebestřednost, zvýšený pocit vlastní jedinečnosti, důležitosti či dokonce nadřazenosti i přesvědčení o nárocích na zvláštní zacházení ze strany druhých, potřeba dominovat a snaha dosahovat obdivu. K dalším však patří i snížené sebevědomí či sebedůvěra, přecitlivělost vůči kritice, neochota přiznat vlastní chyby nebo negativní vlastnosti, nízká empatie, zvýšená podezřívavost a potřeba častého ujišťování se o vlastní pravdě. Sklon k narcismu vzniká a často se i projevuje většinou již v dětství. Rozvíjí se u dětí, které byly předmětem přehnané pozornosti, nebo naopak u těch, jimž se pozornosti a citů příliš nedostávalo. Narcismus se však může projevit i u skupin, v podobě tzv. „kolektivního narcismu“. Vzniká u lidí, kteří jsou přesvědčeni, že skupina, do níž se řadí či do které by chtěli patřit a se kterou se silně identifikují, je svou povahou mimořádná a velmi důležitá, a zaslouží si trvalou pozornost. Vztah mezi narcismem a sklonem věřit spikleneckým teoriím či dalším dezinformacím, který prokázaly výzkumy, se projevuje jak u jednotlivců, tak skupin. Jde přitom nejen o zvýšený sklon narcistů důvěřovat těmto teoriím, ale i jejich zvýšenou odolnost vůči snahám přesvědčit je o jejich neopodstatněnosti. Jeden z výzkumů, který zkoumal sklon propadat víře v konspirační teorie, objevil zajímavou věc. Šlo o výzkum, který se zabýval vztahem mezi tendencí věřit ve spiklenecké teorie na straně jedné a vzděláním, a to jeho výší i zaměřením, na straně druhé. Jeho hypotéza byla, že vzdělání představuje ve vztahu ke spikleneckým teoriím „ochranný“ faktor, a že lidé, kteří jsou vzdělanější, tak věří konspiračním teoriím méně. Výzkum ukázal, že vztah mezi vzděláním, a schopností kritického uvažování, která s ním bývá spojena, a sklonem věřit konspiracím skutečně existuje. Pro narcisty však neplatí. Týká se to dokonce i vzdělání v oblasti přírodních věd a matematiky: ani toto vzdělání jejich sklon věřit konspiracím nesnižuje. Buď na ně v tomto ohledu nepůsobí vůbec, nebo vede k tomu, že jejich tendenci věřit konspiracím naopak zvyšuje. Důvod spočívá zřejmě v tom, že vzdělání zvyšuje přesvědčení narcistů o jejich jedinečnosti, a snižuje tak pravděpodobnost, že budou názory, které přebírají, racionálně zkoumat. Narcisté tak vzdělání využívají spíše k tomu, aby své přesvědčení hájili, než aby ho kriticky hodnotili. Uvedený výzkum ukázal i to, že snaha „přesvědčovat“ narcisty o nesmyslnosti spikleneckých teorií na základě faktů, důkazů či statistik nemá smysl, a není důvod se o to pokoušet. Narcisté tyto teorie milují, protože skvěle zapadají do skladby jejich osobnosti, a snahu přesvědčit je o tom, že neplatí, berou jako útok na svou osobu, kterému se všemožně brání. Hlavní důvody, proč narcisté věří spikleneckým teoriím častěji, než druzí, jsou čtyři a souvisejí s jejich nejvýraznějšími povahovými rysy. Patří k nim jejich touha po jedinečnosti, potřeba dominance, nedůvěřivost a touha na sebe upozornit. Narcisté se chtějí cítit výjimečně: jsou lidmi, majícími potřebu „být nejchytřejší v místnosti“. Konspirační teorie jim nabízejí pocit, že tomu tak je. Dávají jim dojem, že jsou zasvěceni do privilegovaných informací, které většina lidí nemá, že jsou jedním z mála lidí, kteří vidí pravdu, že jsou chytřejší než všechny „ovce“, které tyto teorie odmítají, nebo že prostě věří v něco, čím se odlišují od davu. Totéž se vztahuje ke skupinovému narcismu: přijetí konspiračních přesvědčení dává skupině pocit exkluzivity vycházející z toho, že má znalosti, do kterých ostatní nejsou zasvěceni. Příslušnost ke skupině, propadající víře v určitou konspiraci, pomáhá jejím členům i v uspokojování potřeby sounáležitosti. Potřeba dominance vede narcisty ke sklonu ovládat druhé, manipulovat s nimi a využívat jich k dosahování svých cílů. Dobře se cítí především tehdy, když mají moc, a ve snaze ji získat se často uchylují k nejrůznějším menším či větším „spiknutím“. Pokud moci dosáhli, nevadí jim si ji na základě nejrůznějších spiknutí udržovat. Na základě toho předpokládají, že ostatní lidé dělají totéž. Dokládají to výzkumy, které ukázaly, že lidé, věřící konspiračním teoriím, jsou často ti, kteří by – pokud by měli tu možnost – pravděpodobně sami konspirovali. Sklon narcistů věřit spikleneckým teoriím podporuje i jejich podezřívavost ve vztahu k okolí, která někdy hraničí se stihomamem. Narcisté věří, že ostatní jsou úmyslně zlomyslní a snaží se „je dostat“, a hrozbu často vnímají především ze strany mocných. Zvýšený pocit nedůvěry je vede k tomu, že se jim konspirační teorie, upozorňující na údajná tajná spiknutí, zdají věrohodná. Víra v tyto teorie dává však narcistům, kteří si jen neradi připouštějí svá selhání, i další možnost, a to obviňovat ze svých občasných neúspěchů druhé, kteří jim „záměrně a zákulisně škodí“. V neposlední řadě souvisí důvěra narcistů v konspirace s jejich touhou na sebe upozornit. Tvorba či šíření spikleneckých teorií jim totiž dává možnost být „ve světle reflektorů“ a upoutat na sebe pozornost. Důkazy, jež hovoří o spojení narcismu s vírou v konspirační teorie, nejsou důležité jen proto, že umožňují předvídat, kdo těmto teoriím podlehne. Důležité jsou i ze celospolečenského hlediska. Narcisté mají tendenci považovat se za nejen výjimečné, ale většinou i výjimečně kvalifikované, především pro politiku a vrcholový management. Mají proto zvýšený sklon ucházet se o vedoucí veřejné i podnikové funkce. Dokládá to fakt, že narcismus je mezi politickými i podnikovými vůdci oproti běžné populaci častější. V politice je přitom zvýšený zejména mezi populistickými a autokratickými směry. Tato skutečnost může zvyšovat sklon politiků zapojovat se do šíření konspiračních teorií včetně těch se škodlivými společenskými důsledky, a to zejména v dobách, které zpochybňují jejich schopnosti vést a dosahovat výsledků. Obdobné důsledky platí však i pro působení narcistů na sociálních sítích. Touha narcistů vyvolávat zájem je vede ke zvýšenému sklonu sdílet konspirační teorie, které vyvolávají pozornost, a to dokonce i v případě, kdy těmto teoriím sami nevěří, nebo dokonce vědí, že jde o „fake news“. Důvodem je snaha vyvolat zájem o svou osobu, po kterém touží. Existuje něco, co by mohlo narcisty před jejich náchylností ke konspiračním tvrzením ochránit? A je možné je přesvědčit o tom, že teorie, kterým věří, jsou nesmyslné? Odpovědi na obě otázky jsou složité. Vzdělání, jak jsme již uvedli, na narcisty, pokud jde o víru v konspirace, velký vliv nemá. A pokud ano, tak spíš obrácený, než bychom čekali. Totéž však platí i o snahách přesvědčit je na základě faktů a racionálních argumentů. Narcisté jsou totiž vůči obvyklým strategiím, zaměřeným na změnu myšlení druhých, poměrně imunní, a snaha o změnu jejich přesvědčení bývá spíše kontraproduktivní. Jejich sklon ke zvýšené podezřívavosti je vede k tendenci chápat tuto snahu jako své ohrožení, či ohrožení jejich pojetí sebe sama. Způsob, kterým se proti tomuto ohrožení brání, spočívá v tom, že se ve své víře o to více utvrdí. Jediným způsobem, jak je přesvědčit, je tak spíše teoretický: spočívá v tom, že u nich vyvoláme dojem, že opuštění jejich víry je jejich vlastní nápad. Určitý způsob, jak na narcisty propadlé spikleneckým představám zapůsobit, přesto existuje. Je založen na tom, že jim ukážeme, jak se konspirační teorie tvoří, jak fungují a jak získávají pozornost. Pokud je s těmito okolnostmi nenápadnou formou seznámíme, je šance na to, že pochopí, že v případě konspirativní teorií to nejsou oni, kdo s někým manipuluje, ale že naopak někdo jiný manipuluje s nimi.",
        "category": "Finance",
        "photos": 4,
        "date": "2024-09-30T00:00:00+02:00",
        "comments": 21
    },
    {
        "title": "Nabídka platí jen dnes. Prémiové čtení s řadou výhod koupíte za 490 korun",
        "content": "Věděli jste, že pod značkou iDNES Premium vyjde za rok dohromady přes jedenáct tisíc článků? Prémiový obsah najdete ve všech rubrikách na iDNES.cz a za stejné předplatné také na názorovém webu Lidovky.cz. Všichni předplatitelé mohou dále čerpat řadu atraktivních benefitů od bezplatného přístupu k elektronickým novinám i knihám přes exkluzivní nabídku vstupenek až po řadu soutěží. Některé obzvlášť atraktivní benefity jsou určeny jen čtenářům s ročním či dvouletým předplatným. Dosáhnout na ně právě teď je mimořádně výhodné: Při ceně 490 korun za rok vychází jeden měsíc na pouhých 41 korun! A po ruce je okamžitě výjimečná akční nabídka: AlzaPlus na rok, foodora PRO a televize Telly na 3 měsíce. To vše zdarma. Všichni čtenáři, kteří si zvýhodněné roční iDNES Premium zakoupí – ať jsou úplně noví, přejdou z měsíčního placení nebo si rok prodlouží –, získají přístup k hodnotným benefitům. AlzaPlus umožňuje nechávat si posílat objednávky z e-shopu Alza.cz do více než 25 tisíc výdejních míst po celém Česku zcela zdarma. A je úplně jedno, zda jde o objemné objednávky nebo jen nákup plenek. Roční předplatitelé mají dále přístup na 3 měsíce ke službě foodora PRO, která umožňuje objednávky jídla z oblíbených restaurací s dopravou zdarma nebo s výraznou slevou. Členství zpřístupní také exkluzivní slevy nebo levnější nákupy v jejich Marketu, kdy nákup základních potravin a dalšího zboží přivezou až ke dveřím. Poslední z trojice výhod je na 90 dní přístup k internetové televizi Telly. Konkrétně se jedná o její střední balíček programů, který obsahuje 123 televizních kanálů. Své si zde najdou jak milovníci filmů nebo seriálů, tak sportovní fanoušci. Balíček obsahuje sportovní kanály Premier Sport 1 a 3, Nova Sport 1, 3 a 4, k dispozici jsou také Eurosport 1 a 2, Sport 1 a Sport 2 a Arena Sport 1 a 2. Začínáte na iDNES Premium? Toto jsou nejpopulárnější články roku 2024:",
        "category": "Domácí",
        "photos": 12,
        "date": "2024-09-30T00:00:00+02:00",
        "comments": 0
    },
    {
        "title": "Příběh Lucie: Táta se po rozvodu utrhnul ze řetězu, mám o něj strach",
        "content": "Už mě opravdu nebaví se o něj pořád bát. Nejdřív jsem se děsila, že si třeba něco udělá, protože myslím, že mámu hrozně miloval a její odchod nesl velmi těžce. Teď je to ale možná ještě horší. Je z něj úplně jiný člověk a honí se snad za každou sukní. Příběhy jsou upraveny redakcí. Vycházejí z vašich skutečných problémů, s nimiž se svěřujete v partnerské poradně, v diskusích nebo z e-mailů, které posíláte na ona@idnes.cz. Respektují vaši anonymitu. Můj otec byl vždycky spíš takový domácký typ, nijak extra se nestrojil, hodně času trávil v garáži, protože jeho koníčkem jsou auta a všechno kolem nich. Takže jsem ho nejčastěji viděla v montérkách a špinavé košili. Teď se ale úplně změnil, začal chodit do posilovny, nakoupil si spoustu parádního oblečení, dokonce se i voní. Kdybych ho potkala na ulici, snad bych ho ani nepoznala. Je to někdo úplně jiný. Navíc jsem se dozvěděla, že neustále navštěvuje internetové seznamky a chaty a schází se s různými ženami, které si hledá hlavně na sex, jak řekl mému bratrovi. O vážný vztah prý nemá zájem. Se mnou se o své proměně vůbec nehodlá bavit, prý bych tomu nerozuměla a mám si hledět svého. Jenže já mám o tátu strach, myslím si, že to je z jeho strany spíš jen takový vzdor nebo snaha si něco dokazovat. Co když si ale tímhle promiskuitním způsobem života přivodí ještě další psychické potíže, bude některou z těch žen okraden, nebo dokonce chytne nějakou pohlavní nemoc? S mámou jsem v kontaktu, i když jsem jí ze začátku hrozně vyčítala, že se na tátu a vlastně i na nás vykašlala. Trvalo to, bolelo to, ale našly jsme k sobě po nějaké době zase cestu. I když jen na dálku. To o tátovi jsem jí ale (zatím) neřekla, nemyslím, že by to mělo nějaký smysl. Vůbec nevím, co s tím dělat. Je to dospělý chlap a měl by mít svůj rozum. Kdo jsem já, abych mu říkala, co má dělat? Brácha říká, ať si z toho nedělám hlavu, že ho to přejde, že je to jen taková životní etapa. Já na to ale nedovedu přestat myslet, mám o něj strach.Lucie Názor psycholožky čtěte na další straně.",
        "category": "OnaDNES",
        "photos": 2,
        "date": "2024-09-30T00:00:00+02:00",
        "comments": 70
    },
    {
        "title": "Podzimní sasanky vám pokvetou od léta až do října, dlouho potěší i ve váze",
        "content": "Podzimní sasanka plstnatá (Anemone tomentosa Robustissima) Překvapí širokým barevným spektrem květů – od bílé přes růžovou, červenou až po fialovou, modrou i žlutou. Kouzelné scenerie vytvářejí tyto květiny na jaře, když se pod dosud neolistěnými korunami stromů a keřů otevřou stovky drobných květů. Jiné druhy vnášejí světlo a barvy do stinných míst až v pozdním létě a na podzim. Sasanky tvoří dvě velké skupiny: jarní a podzimní neboli japonské sasankovky. Ty první svými květy ohlašují definitivní odchod zimy, jejich pozdní příbuzné (v široké nabídce osvědčených hybridů) jako by se naopak snažily ještě v chladných říjnových dnech zabránit nástupu zimy a co nejvíce jej oddálit.",
        "category": "Hobby",
        "photos": 2,
        "date": "2024-09-30T00:00:00+02:00",
        "comments": 0
    },
    {
        "title": "Krásný úsměv není zadarmo. Několik rad, jak se starat o svoje zuby",
        "content": "Čištění alespoň dvakrát denně je základ. Používejte raději kartáček s měkkými štětinami, který jemně odstraňuje plak bez poškození skloviny. Menší hlavice jsou lepší, snáze se dostanou i do temných zákoutí ústní dutiny. Je jen na vás, zda zvolíte mechanický nebo elektrický typ, v každém případě vám ten druhý může usnadnit práci, většina takových pomocníků má i řadu chytrých funkcí. Předplatné můžete objednávat zde Kartáčkem provádějte jemné krouživé pohyby, tím zub důkladně očistíte ze všech stran. Měl by být pod úhlem pětačtyřiceti stupňů. Netlačte na něj a nespěchejte. Nezapomínejte ani na zadní zuby, zejména pak plošky stoliček, a také na mezizubní prostory, které bývají často opomíjeny. Zde může být výhodou použití mezizubního kartáčku nebo zubní nitě. Pamatujte, že ač se často hovoří v souvislosti s čištěním o dvou minutách, je lepší se spíš řídit tím, že chrup se musí čistit, dokud nebude dokonale hladký. Také ústní voda je skvělým doplňkem k ústní hygieně. Pomáhá odstranit zbytky potravin a plaku z míst, kam se kartáček jen tak lehce nedostane, a zanechává v puse pocit svěžesti. Vyberte si výrobek bez alkoholu, který je šetrný k dásním. Do kvalitní zubní pasty můžete bez výčitek svědomí investovat víc peněz, k vyčištění zubů vám stačí množství o velikosti kuličky hrášku. Pokud nevěříte prodávaným produktům a obáváte se škodlivých brusných látek i dalších nežádoucích přísad, můžete požádat o pomoc přírodu. Hodí se to i v případě, že se ocitnete bez kartáčku někde venku. Na alternativní vyčištění chrupu je skvělý šalvějový list, kterým si můžete mnout dásně. Další možností je použít větvičku dřínu květnatého. Rozžvýkejte její konec, aby vám vznikl kartáček, a chvíli jím otírejte zuby. Ústní vodu nahradí výplach nálevem z máty, případně růžová voda. K osvěžení dechu pomůže čerstvá petržel, kterou požvýkáte, nebo listy kopřiv či jablko.",
        "category": "Jen pro holky",
        "photos": 5,
        "date": "2024-09-30T00:00:00+02:00",
        "comments": 0
    },
    {
        "title": "V čem nakráčet do podzimu? Nesmí chybět kotníčkové a zdobené botky",
        "content": "Začneme zlehýnka, a to klasikou. Kotníkové boty jsou stálicí, hodí se k džínům, sukním i šatům, a kdo je umí nosit, ten neudělá chybu. Předplatné můžete objednávat zde Elegantní modely na podpatku hezky prodlouží nohy, hlavně za předpokladu, že budou ladit s barvou punčoch nebo kalhot. Ty bez kramflíčku zase docení chronické milovnice pohodlí a ležérního stylu oblékání. Varianty s ozdobnými prvky, jako přezky a zipy, samozřejmě nesmějí chybět. Setkat se v regálech obchodů můžete ale také se šněrovacími kotníčkovými kousky, funkčními a vždy stylovými. Koupíte si je, nebo sáhnete po chelsea boots? Jednoduché a univerzální nazouvací botky poznáte podle charakteristického pružného bočního panelu. Kromě těch tradičních hnědých a černých si můžete letos vyzkoušet i neotřelé variace – vede vínová, na paty jí šlape hadí vzor.",
        "category": "Jen pro ženy",
        "photos": 11,
        "date": "2024-09-30T00:00:00+02:00",
        "comments": 0
    },
    {
        "title": "Skrytý klenot Itálie. Turín nadchne architekturou i krásným okolím",
        "content": "Automobilka Fiat, fotbalový klub Juventus a možná prapodivná věžovitá stavba Mole Antoneliana. Zhruba to nejspíš napadne průměrného Středoevropana, když přijde řeč na Torino, jak se město kterému říkáme Turín, jmenuje. Jde o správní středisko provincie Piemont, a jedno z největších měst Itálie. Co do turistického zájmu stojí hodně daleko za geograficky nepříliš vzdáleným Milánem, a světové proslulosti Benátek nebo Verony se vůbec neblíží. A je to vlastně dobře. Protože kdo překoná ten povrchní pohled na zdánlivě neatraktivní sídlo a přeci jen se vydá do Turína, rozhodně litovat nebude. Město má rozsáhlé historické jádro stojící na šachovnicovitém půdorysu ulic, které jsou lemované vznešenými paláci. Postaveny byly vesměs za vlády savojských dynastií, a některé z nich byly zařazeny na seznam světového kulturního dědictví UNESCO. Spolu se skvostnými kostely, na jejichž stavbě se podíleli nejlepší umělci své doby. Kdybyste si to chtěli prohlédnout všechno dopodrobna, týden vám nebude stačit. Torino, Gran Madre del Dio My začínáme prohlídku Turína klasicky, tedy na náměstí Piazza Castello, v jehož centru stojí skvostný Palazzo Madama, někdejší rezidence savojských regentek (odtud jméno). Budovu, která v 19. století krátce sloužila i jako sídlo prvního senátu sjednocené Itálie, dotvořil začátkem 18. století elitní architekt Filippo Juvarra. O kousek vedle se nachází obrovský královský palác. Nás však z řady krásných staveb kolem náměstí Piazza Castello nejvíce zaujal zvenku nenápadný kostel sv. Vavřince (San Lorenzo), který dříve příslušel k hlavnímu sídlu savojských vévodů. Jeho interiér je fascinujícím výsledkem složitých průniků prostorových těles a vrcholí skvostnou kopulí. Jde o nezaměnitelný rukopis barokního architekta Guarina Guariniho, jehož umělecký vliv je znát i na některých stavbách radikálního baroka v českých zemích. Torino, interiér kostela Gran Madre del Dio Za královským palácem stojí turínská katedrála, jejíž největší atrakcí je tzv. turínské plátno, do něhož bylo podle tradice zahaleno tělo Ježíše Krista po ukřižování. Jde o jednu z nejvýznamnějších relikvií katolického světa, a ač vědecké expertízy dataci plátna zpochybnily a samotná relikvie je vystavována jen výjimečně – běžně spočívá ve velké kovové schráně – potkáváme v kostele řadu poutníků i z velmi vzdálených katolických zemí. Z Filipín či Kolumbie. Odpoledne míříme k nábřeží Pádu (italsky Po), který je v Turíně ještě nepříliš velkou řekou. Mohutnými meandry se do Pádské nížiny rozlije až o pár desítek kilometrů dál. K řece vede z Piazza Castello nádherná třída nazvaná stylově Via Po (Pádská ulice). Lemují ji dlouhá podloubí s četnými restauracemi, kavárnami, antikvariáty a menšími obchody. A když se Via Po přiblíží k řece, rozevře se do monumentálního náměstí Piazza Vittorio Veneto, jehož protějšek na protilehlém břehu řeky tvoří klasicistní fasáda chrámu Gran Madre del Dío na vysokém podstavci. Symetrie i estetika jsou dokonalé. Torino, Bazilika Superga Posledním cílem je Bazilika Superga, obrovský barokní kostel s nekropolí savojských a sardinských vládců. Jde zřejmě o nejvýznamnější dílo Juvarrovo. Dostat se „až tam“ znamená překonat převýšení 400 metrů, což je možné buď železnicí, nebo autobusovou linkou. Nahoře oceňujeme jak vynikající architekturu a výhled na město s Alpami v pozadí. Stejně jako fakt, že je zde o poznání menší horko než dole ve městě. Pobyt v Turíně působí příjemně i proto, že celé historické centrum je uzavřené pro automobilovou dopravu a provoz je výrazně limitován i v dalších částech města. To může působit paradoxně v lokalitě, která proslula jako sídlo automobilového koncernu FIAT založeného již v roce 1899. Tato firma, dnes součást společnosti Stellantis, hrála důležitou roli v tzv. italském hospodářském zázraku po 2. světové válce. Torino, pohled z Egyptského muzea na Piazza Carignano Bývaly doby, kdy se vlastnictví „fiatky“ počítalo za znak příslušnosti ke střední třídě. Jenže doby, kdy na náměstí Madama a v dalších částech turínského centra popojížděly nekonečné řady čoudících aut, dnes připomínají leda tak zažloutlé fotografie. Město je vstřícné k pěším a cyklistům, veřejná doprava funguje spolehlivě, zásobování obchodů je omezené na striktně vymezené hodiny a v širším centru města prakticky není možné zaparkovat. Když večer sedíme ve venkovním prostoru jedné z pizzerií na hlavní ulici Via Milano, v atmosféře typického italského „chiacchierare“ – tedy klábosení – a kolem občas projede leda tak tramvaj, městský autobus a výjimečně nějaký kurýr výhradně na kole, dere se na mysl otázka: kde se v Praze, Brně a dalších českých městech stala chyba? Pobyt v Turíně dělíme rovným dílem mezi město samotné a jeho atraktivní okolí. První výpad vede na západ k francouzské hranici do letoviska Bardonecchia. Vlakem to do této nejzápadnější italské lokality trvá něco přes hodinu. A stojí to za to. Kotlinu lemují impozantní třítisícovky, městem protéká divoká říčka a ve vzduchu jsou cítit „opravdové hory“. Na pěší trase Mussotto – Guarene, pohled k východu Susa, pohled od jihu na kostel Madonna delle Grazie Abychom si jejich panoráma pořádně užili, vyrážíme na asi tříhodinový okruh po okolí, úbočím hory Poggio Tre Croci. Sahá do výšky 2 117 metrů nad moře. V nádherné vesnici Mélezet, do níž posléze sestoupíme a která je prošpikovaná původními dřevěnými domy, právě probíhá místní trh a z nabídky sýrů, salámů, medů a dalších produktů přecházejí oči. Další den vyrážíme z Turína na jih na rozhraní proslulých krajů Langhe a Roero, kde za hlavní centrum platí město Alba. Z vlaku vystupujeme o stanici dříve a míříme pochodem mezi vinicemi do chválené vesnice Guarene s dominantním hradem na výrazném kopci. Bardonecchia, pohled ze stezky Sentiero Paradiso, k východu na Monte Jafferau a údolí Valle di Rochemolles Vysoký „rating“ místa se do písmene potvrzuje a nakonec si ho užíváme víc, než jsme si dokázali představit. Když totiž dorazíme na okraji obce do uměleckého parku Sandretto Re Rebaudengo – řekněme muzea moderního umění pod širým nebem – blíží se od západu olověné mraky a brzy začíná vzdálené hřmění. To postupně zesiluje, až přechází v nepřetržitý akustický efekt posléze doprovázený křižováním blesků: to už na nic nečekáme a spěšně se stahujeme do centra obce, abychom těsně před spuštěním lijáku našli útočiště v jedné z místních vináren, které vedle ochutnávek nabízejí i exkurze do okolních vinic. Majitelka má nepravděpodobnou shodou náhody známé v Praze, za což si po přejití nepohody „vysloužíme“ odvoz do pět kilometrů vzdáleného města Alba. Jeho ulice laděné do růžova se po dešti znovu probouzí a výlet končíme v jedné z četných prodejen lanýžů, kterými je tato lokalita proslulá.",
        "category": "Cestování",
        "photos": 25,
        "date": "2024-09-30T00:00:00+02:00",
        "comments": 1
    },
    {
        "title": "Parní lokomotiva, která nikdy nemohla přijet uhlím napřed",
        "content": "Na samý úvod jen pár slov k titulku. Inspirován je hláškou z filmu Přednosta stanice z roku 1941, s Vlastou Burianem v hlavní roli falešného přednosty: „Von mě sem poslal jednou, ve středu vodpoledne to bylo, vobráceně lokomotivu uhlím napřed. A to se nedělá!“ My se ale v dnešním referátu podíváme na tzv. obousměrné parní lokomotivy Fairlie, které nikdo nemohl poslat uhlím napřed, ani kdyby se rozkrájel. Ačkoli se budeme primárně věnovat obousměrným lokomotivám Fairlie (double Fairlie) v původní konfiguraci, tak vězme, že vznikaly lokomotivy i konstrukcí odvozených, které jen zmíníme na konci tohoto pojednání. Zjednodušené znázornění konfigurace obousměrných lokomotiv Fairlie. Lokomotiva má dva otočné podvozky s hnacími a spřaženými dvojkolími. Lokomotivy se vyráběly s podvozky se dvěma dvojkolími nebo se třemi dvojkolími, ty první především jako úzkorozchodné, ty druhé jako normálněrozchodné a širokorozchodné. Otcem těchto lokomotiv byl konstruktér Robert Francis Fairlie, narozený ve skotském městě Glasgow v roce 1830. Svůj profesní život zasvětil železnici, přičemž zkušenosti sbíral i v dalekých krajích, kdy se v šestadvaceti letech přesunul na čas do tehdejší britské Indie. V Indii byl u začátků společnosti Bombay, Baroda and Central India Railway, která stavěla železniční tratě mezi Bombají a knížectvím Baroda. To hlavní, čím proslavil své jméno, však přišlo až v roce 1864, kdy už byl dávno zpátky doma. Tehdy si nechal patentovat tak neortodoxně řešenou parní lokomotivu, až se úředníci na patentovém úřadě divili, kam na ty nápady chodí. Je docela možné, že využití takové lokomotivy ho poprvé napadlo právě v Indii, při stavbě některé z úzkokolejek v náročném terénu, kdy se na takové trati vykytovaly oblouky s proklatě malými poloměry a poněkud větší sklony. Právě pro úzkorozchodné tratě byly obousměrné lokomotivy Fairlie primárně zamýšleny, ale nakonec se vyráběly nejen pro ně. Základními technickými atributy obousměrných parních lokomotiv systému Fairlie jsou (ne podle původního patentu, jedna významná změna bude níže objasněna): Parní lokomotiva systému Fairlie, částečný řez Uvedené definiční vymezení nám dává indicie k rozšíření technického popisu obousměrných lokomotiv Fairlie a uvědomění si jejich výhod a nevýhod, které s tím vším úzce souvisí. Co asi každého napadne jako první, tak zde odpadla potřeba otáčet je do správného směru. Samozřejmě i klasická parní lokomotiva s tendrem může jezdit oběma směry, ale při jízdě vzad, kdy tlačí tendr, má omezenou rychlost. Dále otočné podvozky nám lokomotivu řadí k tzv. lokomotivám kloubovým, které určitě v tomto případě umožňuji lokomotivě projíždět oblouky a menších poloměrech, což se samozřejmě hodí především na úzkorozchodných tratích. Otočné podvozky jsou také šetrnější k samotným kolům a kolejnicím, kdy se při jízdě v obloucích snižuje jejich opotřebení. A protože celou hmotnost lokomotivy nesou pouze dvojkolí hnací a spřažená, je k dispozici větší adheze, než kdyby se tam nacházela ještě dvojkolí běžná. S větší adhezí dokáže lokomotiva zdolat větší stoupání a/nebo utáhnout těžší vlak. S otočnými podvozky, na kterých musela být pohonná ústrojí, ale souviselo složitější řešení přívodů a odvodů páry, kdy se musela použít kloubová parní potrubí. Velkou nevýhodou byla menší zásoba vody a uhlí, to se s taženým tendrem nedá vůbec srovnat. Na druhou stranu na úzkorozchodných tratích, které kolikrát příliš dlouhé nejsou, to takový problém být nemusel, pokud nevadilo častější plnění na jednom dvou místech. Kotel procházející budkou strojvedoucího parní lokomotivy systému Fairlie. Kotel procházející budkou strojvedoucího potom značně omezoval prostor v ní. Kotel tak vymezoval dva úzké prostory při bocích budky, přičemž na jedné straně měl své království strojvedoucí a na druhé straně topič. Ale pozor, chudák topič musel krmit dvě topeniště. Trochu problém byl vlastně i v tom, že strojvedoucí, jak byl stále na stejné straně, tak v případě, kdy byl po směru jízdy vlevo, viděl asi hůře na železniční návěstidla umisťovaná zpravidla vpravo od koleje. A teď musíme ven ještě s jednou pravdou. Robert Fairlie totiž nebyl zcela prvním s takovým nápadem. Už v roce 1850 vyrobila jeden prototypový kus podobně řešené lokomotivy belgická společnost John Cockerill & Co, byť tam byly určité rozdíly oproti povedenějšímu řešení od Fairlieho. Výrobce však nedokázal svůj nápad „prodat“, což zase souviselo s tím, že lokomotiva se v provozu moc neosvědčila. Když se podíváme na první Fairlieho lokomotivu The Progress z roku 1865, tak ta byla kupodivu ještě větším zklamáním než o řadu let starší příspěvek belgický, protože byla prakticky k nepoužití. Lokomotiva měla totiž pouze jedno topeniště (ano, to je to řešení podle původního Fairlieho patentu, které se muselo změnit) a z něho do obou směrů vedené žárové trubky. Horké plyny pak měly tendenci vydávat se pouze jedním směrem a ohřev vody tím byl slušně řečeno neefektivní. Jenže Fairlie nehodil flintu do žita, ostatně konstrukční chyba byla evidentní, a tak u dalšího kusu už měl topeniště dvě. Obousměrné lokomotivy systému Fairlie však byly natolik speciálními, že k jejich většímu rozšíření nakonec nedošlo. Určitě jich bylo vyrobeno více než sto, naprostá většina ve druhé polovině století páry a něco málo ještě ve století následujícím. Vyráběly se jak pro tratě úzkorozchodné, tak pro tratě s normálním rozchodem (1 435 mm) a dokonce s širokým rozchodem (1 524 mm) pro Rusko. Parní lokomotiva systému Fairlie, jedná se o lokomotivu novozélandských železnic NZR třídy B Relativně těžké lokomotivy systému Fairlie jezdily v Mexiku na trati s normálním rozchodem. Objevily se v asi deseti zemích (z toho bylo několik britských kolonií), ale úspěšným nasazením se mohou pochlubit pouze na velšské železnici Ffestiniog, dále na Novém Zélandě a především (a to v těžším vydání) v Mexiku a v Rusku. Úzkokolejka Ffestiniog Railway (původně Festiniog Railway) s rozchodem 597 mm (jedna stopa a 11,5 palce) vznikla v roce 1836 pro spojení oblastí těžby břidlice u města Blaenau Ffestiniog s přístavem Porthmadog. Železnice fungovala původně s koňským provozem, parní lokomotivy byly nasazeny od roku 1863. První lokomotiva Fairlie se tam objevila v roce 1869, osvědčila se a právě od tohoto úspěchu se odvíjely další objednávky lokomotiv této konstrukce. Ffestiniog Railway na konci století páry, vlevo vidíme parní lokomotivu systému Fairlie. S úpadkem těžby břidlice byla v roce 1946 Ffestiniog Railway uzavřena. Ale díky nadšencům začala už v roce 1954 obnova a postupné znovuotevírání tratě. Dnes je tedy Ffestiniog Railway provozována jako turistická železnice. Kromě dieselových disponuje v současnosti i devíti provozními parními lokomotivami, z toho jsou tři obousměrné lokomotivy Fairlie, které nesou jména James Spooner, Merddin Emrys a David Lloyd George. Merddin Emrys je nejstarší dnes provozovanou lokomotivou systému Fairlie na úzkokolejce Ffestiniog Railway. Vyrobena byla v roce 1879, od té doby se samozřejmě už musela podrobit několika opravám (a úpravám – kvůli změně paliva na mazut a potom zase zpět na uhlí). David Lloyd George, parní lokomotiva systému Fairlie, která byla pro Ffestiniog Railway postavena v roce 1992. Ač se to zdá k nevíře, dnes se jedná až o druhou nejmladší lokomotivu systému Fairlie na světě, protože pro stejného provozovatele byla další podobná lokomotiva dokončena ještě v roce 2023 a ta dostala jméno James Spooner (je tam druhá toho jména, první James Spooner byl v provozu v letech 1872 až 1930). Odvozenou konstrukcí, která z obousměrné lokomotivy udělala z tohoto pohledu klasickou parní lokomotivu, známe jako Single Fairlie. Ta si ponechala pouze dva otočné podvozky, ale na tom zadním jsou běžná dvojkolí. Díky otočným podvozkům si ponechala výhodu projíždět ostré oblouky. Jiná odvozená konstrukce se od klasického provedení na první pohled neliší, ale podíváme-li se pořádně, všimneme si použití dvou samostatných kotlů místo jednoho dlouhého se dvěma topeništi. Lokomotiva konstrukce Single Fairlie Modifikovaná konstrukce obousměrné lokomotivy Fairlie, kdy byly místo jednoho dlouhého kotle použity dva samostatné kotle.",
        "category": "Technet",
        "photos": 27,
        "date": "2024-09-30T00:00:00+02:00",
        "comments": 9
    },
    {
        "title": "Se ženami v mém věku jsem si nikdy neměl co říct, tvrdí Dominik Vršanský",
        "content": "KDE JSME SE POZNALINa dovolené, kde jsem byla s maminkou a Domča s rodiči. Měl ještě před maturitou. Pokukovali jsme po sobě a asi den před odjezdem se seznámili. Pak jsme si nějakou dobu jen psali. (Dominik: Po matuře jsem hledal práci, abych mohl být i s Pájou v Praze. Začal jsem jezdit jako stevard ve vlaku na trase Ostrava–Praha.) Vrhla se kdysi na stavárnu, konkrétně na specializaci technická zařízení budov, ale nikdy se tomu nevěnovala. Našla se totiž v úplně jiném oboru. „Absolvovala jsem několik kadeřnických kurzů a jsem naprosto šťastná. Stříhala bych pořád,“ směje se. S Dominikem jsou spolu přes deset let. Mají syna Alexe, který nyní nastoupil do první třídy. KDY JSEM ŽÁRLIVÁJsem si vědoma, že mám doma pěkného chlapa, ale k žárlení jsem nedospěla. Nemám důvod. Dominikovi absolutně věřím. Totiž... jak to říct. Jako partner je naprosto úžasný. Pro mě a Alexe by udělal všechno. PROČ NEJSME MANŽELÉJednou svatba určitě bude, dejte nám ještě chvilku. Dlouho to pro nás nebylo téma. Když se narodil Alex, řekli jsme si, že počkáme, až povyroste a naplno si ji s námi užije. JAK ČASTO DOMINIKA STŘÍHÁMČasto, protože ke své hlavě nikoho jiného nepustí. Jakmile si všimnu nějaké nesrovnalosti, už ho ženu na křeslo.(Dominik: Mám specifický růst vlasů, kterému rozumí jen Pája. Postará se, abych na obrazovce vypadal, že mám ještě celkem obstojnou hřívu.) NÁŠ IDEÁLNÍ DENJe krásně a my jsme všichni na chatě, kam rádi utíkáme z Prahy. Přijedeme a já začnu řádit. Pořád bych něco kutila, vyráběla... (Dominik: Je technický typ. Kdo myslíte, že přidělával poličky?) Dominik by to zvládl taky, ale mě to hodně baví. (Dominik: Pája maká a já vlastně taky, protože mám při pohledu na ni spoustu nápadů na videa.) V ČEM SE LIŠÍMEJá bych klidně každý den pozvala přátele, povídala si a hrála deskovky. Jsem extrémně družící se typ. Dominik je proti mně obrovský introvert, co miluje svůj klid. JÁ A SOCIÁLNÍ SÍTĚDomčovi s nimi pomáhám. Baví mě ho natáčet, občas přispěju nějakým nápadem. Ale jinak mi nic neříkají. Nebaví mě. Považuju je za obrovský zabiják času. ČEMU SE SNAŽÍM VĚNOVATBěhání. V pravidelnosti moc dobrá nejsem, ale někdy jsou i období, kdy obden zvládnu sedm kilometrů. Nejběhavější období jsem měla při covidu, kdy nešlo dělat nic jiného. JAKÝ ÚČES SE MI NELÍBÍNikdy jsem nepochopila, jak někdo může chtít mít na hlavě mullet, který u nás nejvíc proslavil asi Jaromír Jágr. Nebo takzvané kšiltovky, co dnes nosí mladí – kudrliny sčesané do očí. Vždycky si řeknu: Panebože, proč? Vždyť nevidí. CO MI DÁ SNÍDANĚ S NOVOUNaučí mě vstávat o hodinu dřív než do rádia, protože v televizi začínáme poradou už v pět. Získám taky obrovskou zkušenost. Doufám, že nás s Kateřinou lidi přijmou. Hodně čerpám z pořadu, který jsem kdysi moderoval na Óčku živě každou středu. Hodinu jsem musel utáhnout úplně sám. Od března moderuje Snídani s Novou. Pořadem bude provázet každý pátek po boku kolegyně Kateřiny Pechové, s níž tvoří dvojici i v ranním vysílání Hitrádia. Díky populárním videím na Instagramu je stále vlivnějším influencerem. Spolupracoval se serverem iDNES.cz či televizemi Óčko a Prima COOL, do povědomí se zapsal satirickým pořadem Socky. O BRZKÉM RODIČOVSTVÍKdyby záleželo na mně, stal bych se tátou i dřív. Věděl jsem, že Pája je ta pravá, nebylo na co čekat. Jsem rád, že jsem měl dítě jako mladý. Je mi – snad můžu říct teprve – třicet a Alex už je odrostlejší super parťák. NÁŠ VĚKOVÝ ROZDÍLKdyž mi bylo dvacet, vypadal jsem na čtyřicet. Připadám si jak Brad Pitt ve filmu o Benjaminu Buttonovi, který místo stárnutí mládl. Řekl bych, že teď jsem se dostal do svého věku, životní formy a že jsme se s Pájou tak nějak časově potkali, protože i tím, že je malá, působí mladší. Moje partnerky byly vždycky starší, se ženami v mém věku jsem si neměl co říct. KOLIK MI VYDĚLÁ INSTAGRAMJeden příspěvek mi vynese tolik, co měsíc moderování v rádiu. Už teď vím, co budu točit na Instagram za rok a půl. Na tak dlouho mám domluvené spolupráce. Nápadů mám nespočet. I když dostanu zadání, hned mě něco napadne. Kdybych musel námět vysedět, vytratila by se radost. KDY VYDÁM KNÍŽKUJéé, o tom snad ani nechci mluvit. Začal jsem psát o životě táty-mileniála. Historky k pobavení i jisté zamyšlení nad rodičovstvím. Popsal jsem desítky stran, ale myslím, že na vydání ještě několik let nedojde. I kvůli vytížení bych knížku teď těžko mohl dotáhnout, abych s ní byl spokojený. O MODEROVÁNÍ V OPILOSTIV rádiu se mi to párkrát přihodilo. Měl jsem období, kdy alkohol ovlivňoval můj osobní i pracovní život, až jsme si jednou řekli, že bude lepší, když spolu dál kamarádit nebudeme. Takže teď si povídáte s abstinentem. MOJE HERECKÉ AMBICEHerectví bylo mým velkým přáním. Hlásil jsem se na JAMU i DAMU. Nedopadlo to, ale mohl jsem přičuchnout k filmu i divadlu a zjistil, že jsem měl o povolání herce úplně jiné představy. Tím ale neříkám, že bych se zlobil, kdyby mi nějaký režisér zavolal... PROČ NĚKDY NEMÁM NÁZORDost jsem si oblíbil říkat, že nevím, nemám názor. A druhá strana je většinou překvapená. Dneska si každý myslí, že na všechno musí mít názor, že ho navíc musí projevit, že musí být vyhraněný a originální. Ale proč? Dominik Vršanský v pořadu Headlajner z roku 2020:",
        "category": "Revue",
        "photos": 30,
        "date": "2024-09-30T00:00:00+02:00",
        "comments": 34
    },
    {
        "title": "Jsem ve fázi, kdy se naprosto miluji, říká zpěvačka Pam Rabbit",
        "content": "Jak se staráte o svoji fanouškovskou základnu?Doufám, že dobře. Snažím se s nimi být pořád v kontaktu. Mám takovou friends skupinu, kterou jsem založila. Vždycky tam pouštím nové lidi, co mi nejvíc píšou a ti dostávají třeba různé dárečky. Píšeme si, něco jim tam posílám předem a je to vlastně hrozně hezké. Oni mi posílají fotky svých zvířátek, já jim posílám králíky. Je ta skupinka zdarma? Protože spousta lidí má teď prémiový odběr za exkluzivní obsah.Je to normální skupina na Instagramu. Já jsem hudebník, takže lidé mě podporují tím, že chodí na koncerty nebo si kupují merch. Nevidím důvod po nich chtít nějaké peníze navíc. Máte za sebou náročné léto?Celá sezóna je masakr. Bylo hrozně hezké vidět, jak se ten dav lidí mění, jsou ke mně přátelštější, víc mě poznávají. Ale náročné to je. Když jedeš dodávkou čtyři hodiny, pak si dáš koncert a pak čtyři hodiny zpátky, to je docela masakr. Ale už jsem si udělala svůj systém. Nosím polštářek, takové klapky na oči, sluchátka. Už jsem úplně ready na cestování. Je pro vás důležité, aby umělecký život šel ruku v ruce s tím osobním?Určitě. Je docela velký stres, když nemáš režim. Ta práce nezačíná v devět a nekončí v pět. Já můžu pracovat o půlnoci v neděli, pak ráno. Je to chaos, takže si myslím, že je dobré nemít v životě nikoho, kdo ještě bude přinášet psychický chaos. Potřebuješ pohodičku a klídek. Kdo vás doprovodil na dnešní party?To je takový kluk, se kterým teď randím. Uvidíme, kam to zajde. Ale je moc fajn. Po jak dlouhé době se odhodláte někoho vyvést do společnosti?Neřeším to, protože si říkám, že když jde někdo s někým ven, neznamená to hned všechno. Pro mě je spíš důležité, kdy se rozhodnu toho člověka ukázat rodičům. Jaké atributy u mužů obecně jsou vašemu srdci a duši blízké?Já potřebuji, abych se s tím mužem smála. Abychom měli podobný smysl pro humor. Aby byl trošku bezprostřední, moc neřešil, jak vypadá před lidmi, jestli ze sebe udělá blbečka. A hlavně potřebuji, abych se o něj mohla opřít a on o mě taky. Já jsem docela silná osobnost a většinou to skončilo tím, že jsem je trošku převálcovala. Takže potřebuji vlastně někoho, kdo je trošku víc alfa než já, abych se cítila maličká a ochráněná. Pam Rabbit Je těžké se seznamovat, když jste slavná?Jsem ještě docela v dobrém bodě, kdy mě lidi zase až tak neznají. Občas se mi stane, že se s někým bavím a vidím, že se nebaví se mnou, ale s Pam Rabbit. Tak se začnu ptát hodně na ně, přetočím to a vlastně se snažím normalizovat tu konverzaci, aby ten člověk co nejrychleji pochopil, že jsme dva lidé. Jste pořád před objektivy. Jaký vztah máte sama k sobě?Já jsem se dostala do fáze, kdy se naprosto miluju. (smích) Já už na to kašlu. Je to asi hodně tím, že jsem na sebe právě musela furt koukat. Tak jsem se nějak separovala od toho vzhledu a začala jsem to brát: ‚Hele, vždyť to je úplně jedno. Tak tady máš fotku, kde máš druhou bradu.‘ Už jsem přestala řešit ty strany a jestli tady vypadám tak a tak, protože ono je to strašně toxické. Dostala jsem se do fáze, že se mám ráda a hotovo. A když mi někdo řekne ‚nevypadáš dobře‘, tak řeknu ‚vypadám‘. (smích) Mít se ráda je důležité.Ano. V ten moment, kdy jsem se začala mít ráda, jsem si všimla, jak jsem začala mít ráda ostatní lidi. Najednou tam nikdy není moment, kdy na někoho žárlím. Když vidím hezkou babu, tak mám z toho radost a je to vlastně hezký pocit v duši. Nemáš v sobě takovou tu špínu. Jaký vztah máte k TikToku?Já mám k TikToku dobrý vztah. Moje písnička Space bouchla právě díky TikToku. Jsem u labelu teprve dva roky, takže jsem si předtím všechno dělala sama asi šest let a právě TikTok byl obrovský pomocník. Když se snažíš a postuješ, tak ti to vrací a díky tomu se mi i podařilo podepsat ten label. Instagram ti to úplně nedá, tam se můžeš dneska snažit a čísla tam nenabývají, kdežto TikTok opravdu tu vydřenou práci vrátí. Jak se zpětně díváte na svou účast v Eurovizi?Já se hlásila třikrát a dalo mi to nějaké mediální povědomí. Lidé o mně začali víc vědět. Byla to docela dřina. Těch čtrnáct dní, když kandiduješ, tak to je docela masakr. Vlastně prosíš lidi o hlasy. Dalo mi to ponaučení, pochopení těch věcí. Učíš se být v pohodě s tím, žes prohrál. I když ses nadřel, stejně jsi prohrál a tak to prostě je a jdeš dál.",
        "category": "Revue",
        "photos": 30,
        "date": "2024-09-30T00:06:06",
        "comments": 0
    },
    {
        "title": "Real v derby ztratil náskok. Krejčí pomohl k bodu, Král byl u porážky",
        "content": "Real se v případě výhry mohl přiblížit na jeden bod k Barceloně. Měl k ní blízko, v 64. minutě otevřel skóre Militao. Domácí fanoušci pak zaházeli trávník různými předměty. Terčem jejich útoků byl hlavně gólman Courtois. Zápas byl přerušen a hráči odešli do kabin. Pokračovalo se po dvaceti minutách. Derby nakonec vítěze nemělo a oba madridské týmy udržely neporazitelnost v soutěži. V nastavení vyrovnal Correa. Asistent sudího původně signalizoval ofsajd, videorozhodčí však potvrdil, že branka byla regulérní. Na závěr ještě domácí Llorente dostal červenou kartu. Krejčí zatím hrál za Gironu v soutěžním zápase od začátku jen dvakrát. V Lize mistrů proti PSG a pak ještě ve španělské lize ve Valencii. Ve Vigu se postavil po bok zkušeného nizozemského stopera Blinda, který v prvním poločase nahrál na gól Herrerovi a brzy po přestávce musel být kvůli zranění střídán. Domácí v závěru vyrovnali a ve středu tabulky mají o bod více než jejich soupeř. Girona bude ve středečním zápase Ligy mistrů hostit Feyenoord, nedávný kapitán Sparty tak narazí na svého bývalého kouče Priskeho. Rozhodčí: De Burgos – De Francisco, Pérez Počet diváků: 21 347 Rozhodčí: Grado – Fernández, Gómez Počet diváků: 48753 Rozhodčí: A. Hernández – J. Naranjo, M. Cerdán. Počet diváků: 53 065",
        "category": "Fotbal",
        "photos": 12,
        "date": "2024-09-29T16:22:00+02:00",
        "comments": 1
    },
    {
        "title": "Američtí golfisté ovládli podesáté v řadě Prezidentský pohár",
        "content": "Jistotu Američané získali už před dohráním pěti posledních zápasů. Rozhodující bod získal Keegan Bradley vítězstvím nad Korejcem Kim Si-u. Před ním už body přinesli Xander Schauffele, Russell Henley a Patrick Cantlay, Sam Burns získal půl bodu. Mezinárodní výběr tak musí na další úspěch dál čekat. Jediný titul z dosavadních 15 ročníků získal v roce 1998 v Melbourne. V roce 2003 v JAR skončilo klání nerozhodně.",
        "category": "Ostatní",
        "photos": 0,
        "date": "2024-09-29T23:29:00+02:00",
        "comments": 0
    },
    {
        "title": "Rakouské volby vyhrál Babišův spojenec Kickl. Lidovecký kancléř uznal porážku",
        "content": "Porážku a vítězství svobodných lidovecký kancléř Nehammer uznal. Lidová strana (ÖVP) ale podle něj musí dostát svým slibům. Mezi nimi byl i ten, že nevstoupí do koalice s FPÖ, pokud by si Kickl nárokoval post kancléře. Kickl sám v televizi na základě aktualizovaných prognóz výsledků voleb prohlásil, že jeho strana je připravena vést vládu. „Byla to opravdová stíhací jízda a my jsme se nedokázali dostat na první místo,“ připustil šéf lidové strany i vlády. Úkolem pro budoucnost je podle Nehammera nyní podrobně vyhodnotit výsledky a zjistit, „proč radikálové dostali více hlasů než my, kteří zastupujeme sílu středu“. Jde o vůbec první vítězství strany Svobodných ve volbách do Národní rady, dolní komory rakouského parlamentu. Poslední z téměř deseti tisíc volebních místností se v neděli uzavřely úderem 17:00. Podle zpřesněného průzkumu, který přibližně ve 21:45 nabídly agentura APA a televize ORF, získala FPÖ 28,8 procenta hlasů. Druhá podle této sondáže vzniklé ve spolupráci se společností Foresight skončila Rakouská lidová strana (ÖVP) kancléře Karla Nehammera se ziskem 26,3 procenta. Třetí je ve stejném odhadu opoziční Sociálnědemokratická strana Rakouska (SPÖ) s 21,1 procenta hlasů. Liberální straně NEOS průzkum přisuzuje 9,2 procenta a Zeleným 8,3 procenta preferencí. Pokud se údaje průzkumu ORF potvrdí, FPÖ si polepší o skoro 13 procentních bodů a zaznamená svůj historicky nejlepší výsledek v parlamentních volbách. Lidovci by si naopak pohoršili o 11 procentních bodů a sociální demokraté by zaznamenali skoro stejný výsledek jako před pěti lety. Projekce také přisuzuje svobodným 56 mandátů v Národní radě, která má 183 křesel. Lidovci by měli 52 křesel, sociální demokraté 41, Neos 18 a Zelení 16 mandátů. Většinu 92 křesel by tak spolu mohly sestavit koalice FPÖ a lidovců, ÖVP a sociálních demokratů a teoreticky i svobodní a sociální demokraté, kteří ale spolu nikdy nevládli. Ostatní většiny by potřebovaly podporu nejméně tří stran. Pokud se potvrdí odhadované počty mandátů, tak velmi silnou pozici ve vyjednávání o vládní koalici budou mít lidovci. Přes čtyřprocentní hranici se zjevně nedostaly Komunistická strana Rakouska (KPÖ), ani recesistická Strana piva. Právě komunisté v posledních letech zaznamenaly výrazné úspěchy na komunální úrovni. Obě strany se v předvolebních průzkumech pohybovaly kolem čtyřprocentní hranice, která v Rakousku umožňuje vstup do parlamentu. Spolkový prezident Alexander Van der Bellen už dříve prohlásil, že by Kickla spolkovým kancléřem nejmenoval, což mu rakouská ústava umožňuje. Poté ale dodal, že je připraven jednat se všemi stranami s cílem zjistit, jaké jsou možné kompromisy pro sestavení vlády. Uvedla to v neděli večer agentura Reuters s tím, že podle hlavy státu by měly strany začít jednat také mezi sebou navzájem. Ich werde nach bestem Wissen und Gewissen darauf achten, dass bei der Regierungsbildung die Grundpfeiler unserer liberalen Demokratie respektiert werden: etwa Rechtsstaat, Gewaltenteilung, Menschen- und Minderheitenrechte, unabhängige Medien und die EU-Mitgliedschaft. (1/2) Alternativou coby koaliční partner by pro lidovce mohla být právě SPÖ. Takové spojení, v minulosti obvyklé, však pozorovatelé považují za obtížné, protože šéf SPÖ Andreas Babler stranu posunul dále doleva požadavky, jako je zavedení 32hodinového pracovního týdne. Babler řekl, že je „samozřejmě“ připraven vstoupit do jednání s lidovou stranou. Agentura APA však upozorňuje, že ÖVP a SPÖ spolu ještě nemusí mít většinu v Národní radě. Spolkový tajemník SPÖ Klaus Seltenheim v neděli hovořil o bolestném výsledku, který přisuzoval i vnitrostranickým sporům. K vítězství ve volbách svobodným blahopřáli předáci podobně orientovaných evropských stran – Marine Le Penová a Jordan Bardella z francouzského Národního sdružení (RN), Geert Wilders za nizozemskou Stranu pro svobodu (PVV) či Alice Weidelová, která je spolupředsedkyní německé Alternativy pro Německo (AfD). „Naplňuje nás velkou hrdostí, že můžeme v Evropském parlamentu sedět vedle našich spojenců z FPÖ, kteří večer v parlamentních volbách v Rakousku zvítězili s velkým náskokem,“ uvedl Bardella, který je zároveň europoslancem. Vláda vytvořená FPÖ podle něj učiní prioritami suverenitu, blahobyt a identitu Rakouska. Blahopřání Kicklovi a FPÖ přišlo i z České republiky od šéfa opozičního hnutí ANO Andreje Babiše. „Gratuluji Herbertu Kicklovi a FPÖ k vítězství ve všeobecných volbách! Viktor Orbán měl pravdu, když poukázal na to, že Patrioti pro Evropu jsou každým dnem silnější,“ napsal Babiš na síti X. Naopak Mezinárodní osvětimský výbor spatřuje ve vítězství FPÖ znepokojivý vývoj. „Přeživším holokaustu přidávají první odhady k volbám do Národní rady v Rakousku a především posílení pravičáků kolem Herberta Kickla a FPÖ novou alarmující kapitolu k jejich strachům a obavám,“ uvedl místopředseda osvětimského výboru Christoph Heubner. Dodal, že doufá v „pospolitost rakouských demokratů, kteří se v zájmu země a v evropském zájmu postaví proti zapomínání dějin a ideologii starých a nových pravicových extremistů“. Herbert Kickl je v Rakousku vnímán jako polarizující osobnost s pravicově-populistickými politickými postoji. Po hlasování stejně jako jeho političtí soupeři Nehammer apeloval na volební účast. „Každý hlas se počítá,“ řekl podle agentury APA kancléř, který do volební místnosti ve svém vídeňském obvodě přišel v doprovodu manželky a psa. „Volby jsou vždycky dobrá věc,“ poznamenal dobře naladěný politik, podle něhož ale dnes jde o další směřování země. „Nejvíce mě děsí, že pokud FPÖ skutečně získá nejvíce hlasů, získáme něco jako (maďarského premiéra) Viktora Orbána: pomalé, postupné omezování rozmanitosti médií, demokracie a porozumění,“ řekla agentuře Reuters dvaadvactiletá grafická designérka Sarah Wolfová ve Vídni, která podporuje rakouské komunisty. Naopak sedmnáctiletý voják Viktor de Lijzer prohlásil, že FPÖ může napravit to, co označil za příliš kriminality poháněné migrací. Studentská židovská skupina v neděli podala na členy FPÖ stížnost kvůli účasti některých jejích členů na pohřbu, kde podle videozáznamu zněla píseň oblíbená někdejšími nacistickými jednotkami SS. Video, které v sobotu zveřejnil deník Der Standard, vyvolalo rozruch. Incident odsoudily strany napříč politickým spektrem. Rakousko, které nacistické Německo anektovalo v roce 1938, má zákony, jejichž cílem je potírat aktivity podporující nacismus nebo popírání holokaustu. FPÖ vedl v 50. letech minulého století bývalý nacistický zákonodárce Anton Reinthaller. Strana se později veřejně distancovala od svých nacistických kořenů a snaží se ukazovat umírněnější tvář, dál je ale považována za krajně pravicovou. Hlavním tématem voleb byla podobně jako v posledních letech migrace, azylová politika a integrace cizinců v Rakousku. Přibývající problémy s integrací se dotýkají i běžných Rakušanů, pociťují je například v podobě nedostatku míst ve školách, problémem je také radikalizace některých mladých lidí narozených v Rakousku, jejichž rodiče jsou cizinci. Krom toho dominuje rakouským volbám téma zdražování cen potravin, energií a bydlení nebo popovodňová pomoc oblastem zasaženým záplavami z poloviny letošního měsíce. Současná rakouská vláda lidovců a Zelených řešila od minulých voleb v září 2019 časté spory v koalici. Po odstoupení kancléře Sebastiana Kurze, někdejší hvězdy místní politiky, kvůli podezření z korupce a křivé výpovědi, stanul v čele vlády Karl Nehammer, kterému podle názoru politologů schází komunikační schopnosti a charisma. Jeho největším konkurentem v boji o post příštího rakouského kancléře je právě Herbert Kickl, který poté, co jeho FPÖ vyhrála červnové volby do Evropského parlamentu, společně s českým hnutím ANO bývalého premiéra Andreje Babiše a maďarskou stranou Fidesz současného premiéra Viktora Orbána založil novou politickou alianci v EP s názvem Patrioti pro Evropu. Kickl se k volební urně dostavil až odpoledne. „Mám z dnešního dne celkově dobrý pocit,“ řekl Kickl po vhození volebního lístku do urny v dolnorakouské vesnici Purkersdorf. Politik si předtím ještě šel zaběhat a podle agentury APA se snažil působit uvolněně a sebevědomě. Šestapadesátiletý Kickl pochází z katolické dělnické rodiny ze spolkové země Korutany, své Svobodné představuje jako jediné zástupce lidu stojící proti systému, který přesně nedefinuje. Během pandemie nemoci covid-19 Kickl posunul Svobodné ještě více na krajní pravici. Ostře vystupoval proti covidovým opatřením vlády a zpochybňoval účinnost a bezpečnost očkování. Tvrdí, že chce zastavit veškerou migraci do Rakouska, byť nevysvětlil, jak konkrétně by toho chtěl dosáhnout. Ohledně ruské invaze na Ukrajinu Kickl tvrdí, že za vypuknutí války na Ukrajině nesou společně vinu Rusko i NATO, a odmítá sankce proti Moskvě i vojenskou podporu Ukrajiny. Svobodní hovoří o vystoupení z EU, jsou proti Zelené dohodě a mají heslo „Rakousko především“. Sociální záchrannou sítí pro přistěhovalce by podle nich měly být spíše věcné dary než finanční podpora. Prosazují cenové stropy na základní potraviny, energie a pohonné hmoty a pozastavení zvyšování nájemného. V předchozích volbách v roce 2019 suverénně zvítězila ÖVP s 37 procenty a Svobodná strana Rakouska dostala jen 16 procent hlasů. V posledních 30 letech se lidovci podíleli na každé federální vládě. K volebním urnám se mohlo vydat téměř 6,4 milionu Rakušanů starších 16 let. Pětina dospělých obyvatel Rakouska není oprávněna volit, protože nevlastní rakouský pas.",
        "category": "Zahraničí",
        "photos": 57,
        "date": "2024-09-29T19:18:05",
        "comments": 421
    },
    {
        "title": "Izrael pokračuje v bombardování Libanonu, hlásí zabití dalšího činitele Hizballáhu",
        "content": "Armáda úder na Bejrút popsala jako „přesně cílený“, což je termín, jímž v posledních dnech označuje útoky na vysoce postavené členy a velitele Hizballáhu na předměstí libanonské metropole. Podle zpravodajů a svědků agentury AFP byla zasažena budova, z místa silného výbuchu stoupal dým. Armáda také oznámila nové útoky na jihu Libanonu na cíle, které podle ní využíval Hizballáh. Další úder provedlo podle médií izraelské letectvo v údolí Bikáa, které je rovněž baštou Hizballáhu. Izraelská armáda dnes večer oznámila, že v Libanonu provedla za poslední den na 120 úderů. Libanonské ministerstvo zdravotnictví sdělilo, že při úderu na město Baalbek, jež se nachází na východě země v údolí Bikáa, v neděli zemřelo 21 lidí a dalších 47 bylo zraněno. Další úder u města Sajdá (Sidon) na jihu země si podle ministerstva vyžádal 32 mrtvých a 53 zraněných. Dva bezpečnostní zdroje agentuře Reuters řekly, že mezi zabitými při úderu na údolí Bikáa je i přední představitel skupiny Džamáa Islamíja. Jedná se o libanonské politické hnutí, jehož ozbrojené křídlo se podílí na útocích na sever Izraele. Hizballáh naopak oznámil, že vypálil rakety na město Safed na severu Izraele. Izraelská armáda v posledních hodinách v této oblasti zaznamenala 20 střel, píše server The Times of Israel. Zatím nejsou hlášené oběti ani škody. Izrael v neděli oznámil, že při sobotním úderu na jižní bejrútské předměstí Dahíja zabil Nabíla Kaúka, který působil jako šéf oddělení vnitřní bezpečnosti Hizballáhu. Ten Kaúkův osud zatím nekomentoval, ale jeho příznivci za něj od soboty zveřejňují smuteční vzkazy. Kaúk měl podle armády blízko k vedení Hizballáhu a „přímo se podílel na podpoře teroristických útoků proti Státu Izrael a jeho občanům, a to i v posledních dnech“. K Íránem spozorovanému Hizballáhu se přidal už v 80. letech a působil jako místopředseda a později i jako šéf pro oblast jižního Libanonu ve výkonné radě a také jako její místopředseda. Spojené státy jej v roce 2020 zařadily na svůj sankční seznam. Izraelská armáda v neděli odpoledne uvedla, že podnikla také další vzdušný útok na jižním předměstí Bejrútu. Oznámila to bez bližších podrobností izraelská armáda s tím, že další informace zveřejní později. Podle zpravodajů byla zasažena budova, z místa silného výbuchu stoupá dým. Izrael v posledních dnech výrazně vystupňoval své útoky na libanonském území namířené proti Hizballáhu, s nímž je v konfliktu několik desetiletí. V pátek bombardování hustě zalidněné části Bejrútu zabilo dosavadního lídra hnutí Nasralláha, Izraelci však avizovali, že jejich kampaň tím nekončí. Podle armády jen od soboty zasáhli stovky „cílů teroristů z Hizballáhu“, libanonské úřady evidují od začátku týdne stovky mrtvých včetně dětí. Do Bejrútu večer přiletěl francouzský ministr zahraničí Jean-Noël Barrot. Podle agentury AFP se jedná o prvního západního šéfa diplomacie, který přijel do Libanonu od pátečního úderu. Francie spolu s USA vypracovaly návrh na příměří mezi Izraelem a Libanonem. V pondělí bude Barrot jednat s představiteli libanonské vlády a agentur OSN v zemi. Záchranáři v neděli ze sutin budovy vyprostili Nasralláhovo tělo. S odkazem na své nejmenované zdroje to uvádí agentura Reuters a stanice CNN. Hizballáh nález těla svého dlouholetého vůdce zatím nekomentoval. Po Nasralláhovi se pátralo od pátku, podle zdroje Reuters je jeho tělo v relativně dobrém stavu a nemá přímá zranění. Nasralláh zřejmě zemřel na důsledky tlakové vlny způsobené výbuchem. Izraelská armáda tvrdí, že při pátečním úderu zemřel nejméně jeden další vysoký představitel Hizballáhu. Íránská státní agentura IRNA uvedla, že úder stál život i jednoho vysoce postaveného velitele íránských revolučních gard. Jeho zabití nezůstane bez odezvy, uvedlo v neděli íránské ministerstvo zahraničí. Libanonská vláda se v sobotu usnesla, že v den pohřbu Nasralláha budou uzavřeny úřady, školy i soukromé podniky. Není však ještě jasné, kdy se pohřeb uskuteční. Od pondělí do středy je pak v Libanonu vyhlášen státní smutek. Americká stanice ABC News s odkazem na vlastní informované zdroje v neděli uvedla, že izraelská armáda možná již zahájila nebo se v blízké době chystá zahájit omezené přeshraniční pozemní operace či výpady do libanonského pohraničí s cílem likvidovat pozice Hizballáhu. ABC News se ve zprávě odvolává na dva nejmenované americké představitele, kteří hovořili o „pohybech na hranici“ v malém rozsahu. Izrael podle nich zatím nerozhodl, zda proti Hizballáhu podnikne pozemní operaci na území Libanonu, ale pokud tak učiní, bude mít taková ofenziva pravděpodobně jen omezený rozsah. „Avšak má-li Izrael splnit svůj válečný cíl, tedy umožnit návrat asi 60 tisíc obyvatel do jejich domovů na severu Izraele, odstranění hlavy Hizballáhu k tomu stačit nebude,“ dodaly zdroje. Desetitisíce lidí musely opustit obce na severu Izraele kvůli setrvalému ostřelování, kterým se Hizballáh z Libanonu snaží podpořit teroristické hnutí Hamás bojující s izraelskou armádou v Pásmu Gazy. Tam boje začaly loni v říjnu po teroristickém útoku Hamásu na jižní Izrael. V posledních týdnech Izrael kvůli situaci na své severní hranici zahájil sérii útoků proti cílům i osobám z vedení Hizballáhu na libanonském území, útoky si vyžádaly také řadu civilních obětí. Američtí představitelé, které cituje ABC News, potvrdili, že USA byly o chystaném atentátu na Nasralláha informovány nanejvýš „několik minut předem“. V reakci na zprávy, že americký ministr obrany Lloyd Austin údajně vybuchl zlostí, když ho jeho izraelský protějšek Joav Galant o akci na poslední chvíli informoval, představitelé konstatovali, že Spojené státy v regionu nesou spoustu rizik. Američanům se podle nich nelíbilo hlavně to, že nedostali mnoho času, aby se připravili na možné nepřátelské reakce na atentát.",
        "category": "Zahraničí",
        "photos": 15,
        "date": "2024-09-29T07:33:00+02:00",
        "comments": 119
    },
    {
        "title": "Písek poprvé vyhrál v lize třikrát za sebou a vede tabulku. Šotnar v Ústí padl",
        "content": "Zápas v Písku byl dlouho vyrovnaný. Šest minut před koncem vedli domácí jen o dva body, ale koncovku zvládli lépe než soupeř. Nejlepším střelcem duelu byl domácí Petr Šlechta s 21 body. „Dneska jsem zestárnul o deset let. V prvním poločase jsme dostali 54 bodů. V šatně jsem pak udělal trochu průvan, za což se asi i omlouvám,“ řekl domácí kouč Jan Čech. „Na začátku druhého poločasu nám chvíli trvalo, než jsme protrhli síťku, ale nakonec jsme to urvali. Poprvé v lize máme tři výhry v řadě, poprvé jsme porazili USK. Je to pro nás skvělý start do sezony,“ dodal trenér Písku, který coby nováček nejvyšší soutěže skončil v minulé sezoně předposlední jedenáctý. K velkému obratu Ústí přispěl 22 body Lesley Varner. Josef Potoček dal 19 bodů, když proměnil všechny čtyři trojky. Patnácti body pomohl bývalý reprezentační rozehrávač Tomáš Vyoral, který přišel v létě právě z Pardubic. Nejlepším střelcem hostů byl Walter Williams (20). „My zažili standardní zápas na Slunetě, kdy domácí asi nezačali úplně podle představ, ale ve čtvrté čtvrtině našli síly. Měli individuality, které to odehrály v poslední desetiminutovce opravdu skvěle, vzaly na sebe zodpovědnost při klíčových střelách a utkání otočily,“ shrnul poražený Šotnar. „My jsme v nějakém procesu, máme za sebou prvních šest dnů sezony, a ačkoliv jsme zápasy, které jsme mohli vyhrát, prohráli, musíme dát hlavy nahoru a pokusit se uspět ve středu v dalším kole.“ Ústecký kapitán Ladislav Pecka slaví. Do hlediště si našlo cestu 1 231 diváků, kteří euforii z loňské sezony přenesli i do té startující. „V první řadě chci poděkovat fanouškům, kteří přišli v hojném počtu,“ vzkázal ústecký trenér Tomáš Reimer. Vyzdvihl, že jeho družstvo opět dokázalo skóre převrátit. „My jsme bohužel i ve druhém utkání byli ve více než desetibodové ztrátě, ale tým znovu ukázal charakter,“ ocenil nováček v NBL. „Zkušení hráči opět ukázali, že to dokážou vzít na sebe.“ 3. kolo Sršni Photomate Písek - USK Praha 99:89 (26:24, 53:54, 73:73)Nejvíce bodů: Šlechta 21, Burda 18, Haiblík 16, Martin Svoboda 15, Karlovský 14, Sýkora 7 - Campbell 18, Vlk 13, Bruce 11, Samoura 10, Šafařík a Ibargüen po 9, B. Schilb 8. BK Sluneta Ústí nad Labem - BK KVIS Pardubice 88:81 (23:30, 46:50, 64:73)Nejvíce bodů: Varner 22, Potoček 19, Vyoral 15, Oguama 11, Pecka 10, Edwards 8 - Williams 20, Kovář 15, Šiška 14, Brunk 12, Filip Novotný (1999) 9, Švrdlík 7.",
        "category": "Basket",
        "photos": 6,
        "date": "2024-09-29T21:04:00+02:00",
        "comments": 0
    },
    {
        "title": "Házenkáři Plzně proti Strakonicím otočili, Lovosice zůstaly neporažené",
        "content": "Plzeň vyhrála první poločas 15:13, ale hosté ve druhé části skóre otočili a dvanáct minut před koncem vedli 20:17. Závěr ale patřil Západočechům, kteří soupeře definitivně zlomili sérií tří branek a trhákem do náskoku 25:22. Lovosice navázaly na úvodní remízu s pražskou Duklou třemi výhrami. Proti Zubří měli domácí zápas pod kontrolou, první poločas vyhráli o dvě branky a po přestávce svůj náskok ještě zvýraznili. Jan Kupa zaznamenal v dresu vítězů devět branek. Lovosice slaví vítězství nad Zubřím. „Naše bojovnost bohužel nestačí, v některých momentech nám na rozdíl od minulých let chybí překlopit zápas, který dotáhneme,“ posteskl si zuberský trenér Ondřej Mika. „Výkonnostně to je dobré, musí si sednout systém. Věříme týmu i tomu, že jdeme po správné cestě a že se to zlomí.“ Roman Jelínek, trenér Lovosic, tvrdil: „Od 20. minuty jsme tahali za delší konec, ale nedokázali jsme se urvat na větší rozdíl. V utkání mi z naší strany chyběla agresivita a důraz v obraně, v útoku někdy osobní odvaha. Občas to bylo kostrbaté. Ale vítězství si vážíme, Zubří tady hrálo dobře.“ Za vedoucím KP Brno, které vyhrálo všechny čtyři zápasy, zaostávají Lovosice o jediný bod. Plzeň ztrácí na lídra čtyři body. Od mistrovské Karviné na třetí příčce, která má odehráno o zápas méně, Západočechy dělí dva body. Strakonice prohrály v novém extraligovém ročníku i potřetí a jsou poslední. 4. kolo Talent tým Plzeňského kraje - Strakonice 35:29 (15:13)Nejvíce branek: Skopár 7/2, Vinkelhöfer 5, Douda 4/2 - Němec 11, Bernhard 8/4, Nejdl 5. Lovosice - Zubří 32:29 (16:14)Nejvíce branek: Kupa 9/4, Chajan 8, Říha 5 - Paquiom 7, Kyryljuk 5, Palát 5/1. Rozhodčí: Čapek, Veselý Počet diváků: 580 Rozhodčí: Přemysl Fukala, Radek Mohyla Tabulka:",
        "category": "Ostatní",
        "photos": 16,
        "date": "2024-09-29T14:19:00+02:00",
        "comments": 0
    },
    {
        "title": "Bohemians - Slavia 0:4, jasná záležitost, debakl nastartoval dalším gólem Diouf",
        "content": "Osmé vítězství za sebou, jednoznačná záležitost. Slavia je v rauši a rivala nešetřila. Bohemians vzdorovali sotva deset minut, pak už bylo na trávníku jen jedno mužstvo. A to ještě ve zmíněné desáté minutě zahodil velkou šanci Lingr, z malého vápna hlavou nevyužil Dioufův centr. Bohemians však varování nepochopili a záhy inkasovali, Holešův pas zprava propadl ve vápně k Dioufovi, jenž balon z první poslal na vzdálenější tyč. V osmém zápase se devatenáctiletý Senegalec trefil už popáté. utkání jsme sledovali minutu po minutě Vzápětí potvrdil, v jaké fazoně jej úvod sezony zastihl, když nasadil na křídle jesle Matouškovi, uvolnil Provoda a ten střílenou přihrávkou našel Chorého. Slávistický habán překonal Frühwalda elegantně patou a celý rozesmátý slavil v šestnácté minutě vedení dva nula. „Není co hodnotit, prohráli jsme naprosto zaslouženě, možná až ostudně. Náš výkon nebyl dobrý, musím se omluvit fanouškům. Chtěli jsme být aktivní, což se bohužel nepodařilo, chyběly tomu emoce,“ smutnil domácí kouč Jaroslav Veselý. Slavia dál hrála nastěhovaná u vápna Bohemians, kteří si nevěděli rady. Přes nákopy na Júsufa s Matouškem to nešlo, postupnou kombinací také ne. Zatímco hosté elegantně obehrávali napadání i kolem brankáře Kinského a hladce vyváželi míče do ofenzivních akcí, soupeř se nadřel i na přenesení hry z jedné strany na druhou. Domácí zmar vyvrcholil vlastním gólem Petráka, který si místo snadného odkopu nikým neatakovaný srazil do sítě přízemní centr Lingra. „Zápas jsme si udělali jednodušší tím, že se nám podařilo dát rychlé góly. V první půli jsme byli nebezpeční, vstřelili jsme tři góly, byly tam i další šance. Naopak soupeřův útok jsme dobrou obranou eliminovali,“ pochvaloval si trenér Jindřich Trpišovský. Tryzna Bohemians pokračovala po přestávce navzdory dvojitému střídání, trenér Veselý stáhl oba útočníky Matouška s Júsufem a vyslal místo nich Drchala a Zemana. Jenže hned po rozehrání nechali domácí hlavičkovat Chorého těsně nad a netrvalo dlouho, než slávisty pustili do další příležitosti. V ní Zafeirisovi nejprve sebral radost mávaný ofsajd, díky opakovaným záběrům se ale ukázalo, že slávistický gól číslo čtyři padl v souladu s regulemi. Provod protancoval do šestnáctky a tam přiťukl balon řecké desítce, která zblízka neměla složitou práci. „Po změně stran jsme chtěli odehrát lepší poločas, nedostat gól a aspoň jeden vstřelit, naopak jsme ale hned inkasovali. Musím uznat, že Slavia má ohromnou sportovní formu, horko těžko si proti ní něco vytvoříte,“ uznal Veselý. Po hodině mohl dát pátou branku Lingr, brejk po Provodově přihrávce ale nezakončil přesně. Bohemians se nezmohli ani na čestný úspěch, ani náznakem. Neměli se čeho chytit. S devíti body jsou dvanáctí. Slávisté se dobře naladili na čtvrteční klání s Ajaxem a rovněž na nedělní derby se Spartou v Edenu. „Celkově jsme byli dobře nastavení, organizovaní, měli jsme kvalitu směrem nahoru i dobrý pohyb a intenzitu. Od nás to byl velice dobrý výkon. S týmem je teď radost pracovat, hráči mají sebedůvěru, jsou koncentrovaní,“ uzavřel Trpišovský. Rozhodčí: J. Všetečka - T. Mokrusch, J. Hrabovský Počet diváků: 5 531 (88 % z kapacity 6 300)",
        "category": "Chance Liga",
        "photos": 12,
        "date": "2024-09-29T17:40:00+02:00",
        "comments": 63
    },
    {
        "title": "Provod: Jsme v laufu, lehká výhoda před derby. S fanoušky chce probrat píšťalku",
        "content": "Slavia ve vršovickém Ďolíčku odevzdané Bohemians deklasovala a klidně mohla odjet i s vyšším skóre. I tak ale v týmu panuje velká spokojenost. Skvostná forma, šňůra osmi vítězství, jediný inkasovaný gól... Před pohárovým šlágrem s Ajaxem a nedělním derby se Spartou, jíž odskočila na tři body. „Celý mančaft šlape,“ pochvaluje si Provod. Lukáši, čím to bylo, že zápas ve vašem podání chvílemi až připomínal počítačovou hru na snadnou obtížnost?Díky za kompliment. Podle mě dobrým vstupem. Věděli jsme, jak dopadly ostatní duely, a chtěli jsme ten náš za každou cenu zvládnout. Na Bohemce je nejdůležitější dobře začít, to se nám podařilo. Dali jsme rychle gól, pak hned další, navázali dobrým pohybem a vším, co nás zdobí. Pamatujete tady tak lehké utkání?Asi ne. Ztráceli jsme tu body, nebo to bývalo fakt složité. Ale to se nám do zápasů nedařilo tak dobře vstoupit jako teď. Jsme v laufu, daří se nám, věřil jsem, že to dokážeme prodat, takže mě to vlastně tolik nepřekvapilo. Čekali jsme hodně těžký zápas, jako tu bývá, ale naším dobrým výkonem jsme si to usnadnili. Kolo jste uzavírali a znali výsledky konkurentů. I v kontextu zaváhání Sparty s Plzní: jak důležité je toto vítězství?Význam to má. Byla výhoda, že jsme znali výsledky, byla to pro nás dodatečná motivace. Koukáme ale na sebe, sezona bude dlouhá. Výhodu teď nicméně máme a musíme udělat vše pro to, abychom ji udrželi. Inkasovali jste pouze jednou, co za tím vidíte?Máme pevnou defenzivu a výborného brankáře. Je to ale o celém mančaftu, tlak začíná odshora, dozadu toho tolik nepropadne. Každopádně obránci hrají fantasticky, musím pochválit Davida Zimu, měl na sebe Júsufa a prohrál možná jeden souboj? Byl fantastický. Za týden hrajete derby se Spartou. Může být prvkem, který utkání zlomí na jednu ze stran, i pohoda, kterou v týmu momentálně máte?Samozřejmě to tak být může. Ale už několikrát padlo, že derby je specifický zápas. Ani tentokrát má odpověď nebude jiná. Bude to obtížné utkání, ale doma budeme chtít dominovat a zvítězit. Lehká výhoda na naší straně je. Závěrem úsměvná záležitost – nemátla vás poněkud hlasitá píšťalka, která se tu a tam ozývala z kotle Slavie?Budeme si s fanoušky muset promluvit, protože to opravdu nebylo ideální. Pro nás, ani pro soupeře. Je to složité. Vím, že ji využívají k jednomu pokřiku, ale mate to. Na konci zápasu dokonce Ondra Zmrzlý v jeden moment vypnul, protože si myslel, že zapískal rozhodčí.",
        "category": "Chance Liga",
        "photos": 12,
        "date": "2024-09-29T21:53:00+02:00",
        "comments": 2
    },
    {
        "title": "Florbalisté Bohemians vyhráli v Karlových Varech a vedou superligu",
        "content": "Hattrick si za Bohemians připsal Karel Petrák a čtyři body za gól a tři přihrávky Jakub Buršík. Za Karlovy Vary zaznamenal tři trefy a asistenci Michal Strachota. Karlovy Vary - FBŠ Bohemians 7:12 (1:1, 4:5, 2:6)Branky: 26., 28. a 30. Strachota, 16. J. Klápa, 29. Hejzlar, 57. Navrátil, 59. Zahraj - 22., 48., 52. a 58. Kawulok, 1., 32. a 52. K. Petrák, 23. Batkovič, 35. Buršík, 36. M. Krebner, 44. Rada, 53. J. Petrák. Tabulka:",
        "category": "Ostatní",
        "photos": 0,
        "date": "2024-09-29T21:52:00+02:00",
        "comments": 0
    },
    {
        "title": "Sparta ve šlágru vynulovala Pardubice. Litvínov má rekord, slaví také Třinec",
        "content": "Strkanice za brankou Sparty. Chaos před brankou Vítkovic končí gólem. V sestavě Dynama stále chyběli Sedlák s Paulovičem, na početnou marodku Sparty zase přibyl útočník Horák. Do utkání lépe vstoupili Východočeši, kteří již ve druhé minutě rozehráli přesilovku, v níž si Kořenář poradil se střelou Kauta. Strkanice před brankou Pardubic. Pražané zvládli v polovině prvního dějství i druhé oslabení a v 19. minutě potom sami skórovali. Pavel Kousal vyslal ideální přihrávku na Chlapíka, jenž už zakončoval do odkryté pardubické branky. Vyrovnat mohl Smejkal, který ujel v oslabení, jenže Kořenář vytáhl důležitý zákrok. Ve 29. minutě následovala další početní výhoda pro hosty, v níž obránce Kemiläinen trefil tyčku domácí branky. Pražané to nakonec stihli sedm sekund před vypršením přesilovky, když Kousalovu střelu usměrnil Kryštof Hrabík za Willova záda. Velká příležitost se pak naskytla Dynamu, když hrálo 71 sekund přesilovku v pěti proti třem. Hned na jejím začátku Červenka napálil horní tyčku, hostům se však povedlo ubránit bez inkasované branky. Svou další přesilovku naopak využila Sparta, která se ve 44. minutě dostala do tříbrankového vedení. Těsně před vypršením početní výhody se trefil obránce Krejčík. Snahu Pardubic o kontaktní gól komplikovala další vyloučení, Pardubice hrály v oslabení, část i ve třech. V 51. minutě Dynamo inkasovalo počtvrté, když se zblízka prosadil Lajunen. Sparta využila v utkání už třetí přesilovku a dovedla zápas bezpečně k tříbodovému vítězství. Rozhodčí: J. Hribik, R. Šír - J. Špůr, D. Thuma Vyloučení: 11:9, Využití: 0:3, V oslabení: 0:0, Zásahy brankářů: 17:26, Počet diváků: 10 194 (100 % z kapacity 10 194) Olomouc začala aktivněji a při akci druhého útoku musel u levé tyče zasáhnout Zajíček. Na druhé straně vystřelil bez přípravy mezi kruhy volný Hlava, Machovský vyrážečkou poslal puk mimo branku. V sedmé minutě se Litvínov dostal do vedení. Obránce Husinecký, hrající druhý extraligový zápas, vsítil z pravého kruhu premiérový gól v nejvyšší soutěži. Odpovědět se snažil z přečíslení Káňa, jeho dorážku Kohoutovy střely ale Zajíček dokázal udržet před brankovou čárou. Hanáci měli více ze hry, Navrátil však na litvínovského brankáře nevyzrál po teči ani z bezprostřední blízkosti. Náskok hostů mohl v oslabení zvýšit David Kaše, kterého v nájezdu dvou na jednoho vychytal Machovský. Litvínov si do druhé třetiny přenesl půldruhé minuty přesilovky, tu nicméně nevyužil. Blízko vyrovnání byl po Zemanově chybě ve středním pásmu Černý, proti němuž se ještě vyznamenal Zajíček, v 25. minutě už se ale Olomoučtí radovali. Kotouč do prázdné části branky nasměroval Knotek a v extralize se prosadil poprvé od 18. prosince loňského roku. Sám na bránu pak ujel lotyšský bek Zile, Machovský si však mezeru mezi betony pohlídal a domácí mužstvo podržel. Poradil si také se střelou Koblasy, jenž předtím nabral rychlost na pravém křídle. Olomoucký obrat mohl z trestného střílení dokončit Navrátil, puk ale poslal jen do Zajíčkova betonu. Ve třetí třetině tečoval Kohout nahození od modré čáry těsně vedle branky hostů. Litvínov znovu odskočil díky spolupráci bratrů Kašových - Ondřejovu nabídku usměrnil do horního rohu branky David. Ondřej Kaše mohl poté k asistenci přidat i gól, po úniku a kličce do bekhendu trefil tyč. Vyrovnat se při vyloučení Davida Kašeho pokoušeli Navrátil s Knotkem, Zajíček ale odolal. Domácí už neskórovali ani při závěrečném risku se šesti bruslaři. Rozhodčí: P. Obadal, A. Kika - L. Rampír, M. Axman Vyloučení: 4:6, Využití: 0:0, V oslabení: 0:0, Zásahy brankářů: 20:27, Počet diváků: 4 518 (82 % z kapacity 5 500) Kladenští měli výborný vstup do utkání, po deseti minutách hry a gólech Ticháčka a Tralmakse vedli 2:0. Za domácí ještě v první třetině snížil Ivan a v závěrečné power play vyrovnal Lantoši. O bodu navíc pro Středočechy rozhodl v samostatných nájezdech Pietroniro. Eduards Tralmaks z Kladna proměňuje nájezd v utkání s Libercem. Utkání začalo opatrně a hrálo se především ve středním pásmu. První větší šanci měl liberecký Jansa, ale Lukeše nepřekonal. V 8. minutě šli Rytíři do vedení. Ticháček využil chybného střídání domácích, najel si až před Kváču a nadvakrát přehodil puk přes jeho beton. Bílí Tygři mohli odpovědět v následné přesilovce, do úniku jim ale pláchl Straka, při zakončení ho fauloval Faško-Rudáš a rozhodčí nařídili trestné střílení. K němu se rozjel Tralmaks a suverénně Kváču prostřelil. Poté se ke slovu dostali také domácí, kteří v 16. minutě zásluhou Ivanovy šikovné teče snížili. Hned vzápětí mohl vyrovnat Filippi, jeho tvrdou ránu bez přípravy ale zastavila horní tyč. Na začátku druhé části hráli Severočeši v početní výhodě a ve slibné pozici se ocitl Lantoši, Lukeš ale zasáhl. Vzápětí měl vyrovnání na holi Faško-Rudáš, avšak kladenský brankář svůj tým opět podržel. Na opačné straně zahrozil z bezprostřední blízkosti Jágr, také Kváča byl na místě. Liberečtí poté převzali iniciativu, v závěru druhé dvacetiminutovky hráli další přesilovku a v gólové šanci se objevil navrátilec do sestavy Bulíř, minul však poloodkrytou branku. Po něm ještě ostře pálil Flynn a za Lukešem se podruhé v zápase rozezvučela branková konstrukce. Přesilovou hru si zahráli v úvodu třetího dějství také Rytíři, domácí se ubránili. Kladnu mohl vrátit dvoubrankové vedení Pytlík, Kváča ale jeho pokus s obtížemi zkrotil. Bílí Tygři se museli s přibývajícím časem tlačit stále více dopředu a Středočeši vyráželi do rychlých protiútoků. Dvě minuty před sirénou sáhl liberecký trenér Pešán ke hře bez brankáře a tento tah mu vyšel. Lantošiho gól na 2:2 poslal zápas do prodloužení. V nastavení měli častěji puk na hokejkách domácí hráči a rozhodnout mohl po individuální akci Klíma, Lukeše však nepřekonal. Vítěze tak musely určit samostatné nájezdy, v nichž byl jediným úspěšným střelcem kladenský obránce Pietroniro. Vyloučení: 3:4, Využití: 0:0, V oslabení: 0:0, Zásahy brankářů: 27:33, Počet diváků: 6 196 (83 % z kapacity 7 500) Po opatrném úvodu se vedení ujali v 6. minutě hosté. Po obléhání karlovarské branky se dostal k puku volný Demel a zápěstím prostřelil Frodla. Velkou šanci na zvýšení náskoku pak měl Kovář, ale Frodl jeho střelu zneškodnil. Západočeši před koncem úvodního dějství přidali na aktivitě a 30 vteřin před sirénou vyrovnali Procházkovou střelou z pravého kruhu. Závar před brankou Vítkovic. O poznání svižnější druhá třetina se začala překlápět ve prospěch Ostravanů minutu poté, co Černoch po Plutnarově přihrávce nevyužil přečíslení dvou na jednoho. V 28. minutě chyboval u mantinelu Jaks a po výpadu Yetmana zasunul puk za brankovou čáru Nellis. Herní jistota se poté vrátila na hokejky Vítkovic. Mezi 32. až 34. minutou nestihli hráči Energie včas vystřídat a hosté po dlouhém obléhání Frodlovy branky šli díky Abdulově dorážce do dvoubrankového vedení. Změnit to mohl v 39. minutě Gríger, ale netrefil odkrytou část Klimešovy branky. Hned na úvod závěrečné dvacetiminutovky skončil puk za Klimešovými zády, ale jen díky tomu, že ho za brankovou čáru poslal Černoch rukou. Karlovy Vary soupeře přestřílely, vytvořily si tlak, ale výsledkem bylo jen Černochovo snížení po ideální křížné nahrávce mladíka Čihaře. Více už domácí nestihli. Jiskra trefil jen tyč a k vyrovnání jim nepomohla ani 91 vteřin trvající hra bez brankáře. Naopak Nellis zpečetil výhru Vítkovic trefou do prázdné branky. Rozhodčí: M. Sýkora, L. Květoň - T. Gerát, M. Lhotský Vyloučení: 1:1, Využití: 0:0, V oslabení: 0:0, Zásahy brankářů: 20:42, Počet diváků: 3 650 (61 % z kapacity 6 000) Tradičně aktivním nástupem si domácí vynutili brzy po sobě tři přesilovky a využili hned tu první. Kondelík žabkou zpoza branky našel Olesena, ten ještě neuspěl, ale z dorážky se trefil Kovařčík. V dalších dvou početních výhodách už Jihočeši nebyli tolik nebezpeční, skoro nic nevymysleli hlavně při Pavlíkově trestu. Na trestnou lavici posléze zamířil také budějovický Cibulka, ale ani hosté si žádnou slibnou situaci v útočném pásmu nepřipravili. V závěru prvního dějství se neprosadil Malát po objetí branky a bekhendovém pokusu, skóre se nezměnilo ani po Pavlíkově nahození od modré čáry. Do druhé části vstoupily oba týmy útočně. Střelou švihem se zkusil prosadit boleslavský Čajka, do Kondelíkovy přihrávky na Reillyho vložil hůl bránící hráč. Pak vypíchl hostům puk na červené čáře kapitán Gulaš, projel středem kluziště a forhendem přehodil levý beton brankáře Furcha. Jihočeši ožili, ale třetí gól nepřidali. Neujal se individuální průnik Valského, bez efektu skončil závar Přikrylovy formace. Furcha nepřekonal ani Kašlík. Z protiútoku nevyzrál na Kloučka mladoboleslavský Fořt. Brzy po začátku třetí třetiny hosté chybně střídali a v přesilovce mohl zvýšit Kondelík. Potom v oslabení ujel Čajka, ale Klouček svůj tým zachránil. Hostům se podařilo v 52. minutě zkorigovat po Pyrochtově střele od modré čáry, kterou tečoval Čajka. Zakrátko se prosadil u levé tyčky Rekonen a srovnal. Vedení mohl Jihočechům vrátit Olesen, ale ztroskotal na Furchovi. Naopak hosté dokonali rychlý obrat díky pohotové Závorově střele z levého kruhu ke vzdálenější tyči. Budějovičtí pak sáhli k power play, jejich snaha o bodový zisk však byla marná. Rozhodčí: A. Jeřábek, T. Mejzlík - J. Svoboda, D. Klouček Vyloučení: 2:4, Využití: 1:0, V oslabení: 0:0, Zásahy brankářů: 21:21, Počet diváků: 5 880 (92 % z kapacity 6 421) Už na začátku druhé minuty si hokejisté Mountfieldu vytvořili po úvodním tlaku výhodu přesilové hry. Domácí ale první komplikaci v utkání relativně v pohodě ustáli. Trochu záživnější momenty nastaly až v polovině prvního dějství. Jakub Pour z Hradce Králové se snaží překonat brankáře Třince Marka Mazance. Individuálně se uvolnil mezi kruhy Kurovský, jenž následně prověřil Novotného jedovatou střelou. O chvíli později zase pálil na druhé straně ze slotu Perret, ale zamířil jen do tyče. Jinak nám toho úvodní třetina moc zajímavého nenabídla. Oceláři si ze závěru prvního dějství přenesli takřka celou přesilovou hru. Ani oni se však v této disciplíně neprosadili. Novotný nemusel vytáhnout ani jeden těžký zákrok. Utkání nadále pokračovalo bez větších vášní. Změnit to mohl samostatný únik Daňa, ale ten možná i díky tlaku dojíždějícího hradeckého obránce nezakončil podle svých představ. O chvíli později hrál přesilovku Hradec, avšak ani on bezbrankový stav nezlomil. V polovině utkání jsme se však dočkali první branky. Oceláři rozehráli přesilovou hru, na jejímž konci stál před takřka celou odkrytou brankou Kurovský a otevřel skóre. Domácím na chvíli dodala vstřelená branka sebevědomí, ale další branku přidat nedokázali. Už se zdálo, že jednobrankový stav vydrží až do přestávky. Jenomže Jakub Pour vystihl laxní přihrávku třineckého Mrtky, ujel sám na branku a střelou nad rameno Mazance ve 40. minutě vyrovnal. Už po 24 vteřinách hry ve třetí části hrál Mountfield v pořadí už pátou přesilovou hru, která zůstala opět bez využití. Domácí naopak krátce na to udeřili. Adámek si vybruslil v útočném pásmu z rohu s kotoučem na holi. Nejdříve mu kotouč utekl, ale nakonec se přece jen dostal ke střele a poslal domácí podruhé do vedení. V 54. minutě Hradečtí zahráli u střídačky během výměny hráčů kotouč, čímž zapojili do hry šestého hráče, tudíž následovaly dvě minuty pro hosty. Nabídnutou možnost Oceláři využili. Nestrašil nastřelil puk do ohně v brankovišti, kde se nejlépe zorientoval francouzský útočník Addamo. Hosté už v tu chvíli věděli, že musí vyložit na led Werk Arény všechny karty, tak to zkusili poněkud nestandardně už čtyři minuty před koncem bez brankáře. Ještě než si ale dokázal Mountfield vytvořit nějaký tlak, už vezl kotouč do opuštěné klece Daňo. Rozhodčí: R. Hradil, R. Mrkva - M. Hlavatý, V. Rožánek Vyloučení: 5:6, Využití: 2:0, V oslabení: 0:0, Zásahy brankářů: 30:26, Počet diváků: 4 479 (83 % z kapacity 5 400) Po opatrném úvodu se ve 4. minutě protáhl do dobré střelecké pozice Zohorna, ale domácí gólman Hrenák si s jeho pokusem z mezikruží poradil. Jeho protějška Krošelje za chvíli protáhl Malák ranou bez přípravy po průniku Schleisse. Jinak se obě mužstva snažila nechybovat a hra se odbývala především ve středním pásmu. Kristián Pospíšil z Komety Brno se snaží ohrozit branku Plzně. Oběma soupeřům nevycházely ani přesilové hry. Jenže již 40 sekund po zahájení prostřední části zaváhání defenzivy potrestal přesnou střelou z levého kruhu Cingel. Domácí zareagovali aktivním napadáním rozehrávky Komety a v polovině utkání dlouhý nápor prvního útoku Indiánů korunoval Söderlund vyrovnávací trefou na 1:1. Hosté nestíhali pokrývat lépe se pohybující soupeře a jen díky Krošeljovi přečkali závěr druhé třetiny. Zblízka se proti němu neprosadili Matýs a Holešinský, ve 38. minutě slovinský brankář reflexivně vyrazil i táhlou střelu Simona. Pasivitu hostů potrestal až Dujsík ve 44. minutě, když díky cloně spoluhráčů na brankovišti upravil nahozením od modré čáry na 2:1. Hráči Komety následně přidali, ale rychlou přesilovkovou kombinaci ve 48. minutě zakončil Zohorna příliš slabě. Nervózní hosté ve snaze o vyrovnání postupně otevřeli hru, do největší příležitosti se dostali až při power play. Necelou minutu před závěrečnou sirénou však Flek osamocený na pravém kruhu trefil pouze Hrenákovu náruč. Naopak vzápětí střelou do opuštěné branky uzavřel na konečných 3:1 skóre sváteční střelec Piskáček. Rozhodčí: D. Pražák, J. Zeliska - T. Brejcha, Š. Hnat Vyloučení: 4:3, Využití: 0:0, V oslabení: 0:0, Zásahy brankářů: 22:16, Počet diváků: 4 755 (63 % z kapacity 7 536)",
        "category": "Extraliga",
        "photos": 40,
        "date": "2024-09-29T15:20:00+02:00",
        "comments": 51
    },
    {
        "title": "Čtvrtá nula pro Kořenáře. A to jsem se letos naší obrany trochu obával, přiznal",
        "content": "Sparta kromě nečekaných proher s Kladnem (2:4) a Karlovými Vary (1:2) sbírá jinak bezchybné výhry. 3:0 nad Třincem, 5:0 nad Plzní, 4:0 nad Českými Budějovicemi... A naposledy teď v neděli znovu 4:0 nad Pardubicemi. Josefe, to je nová norma?Bylo by to ideální! Jsme rádi, že nám to teď do brány padá, my jen musíme pokračovat. Přijdou těsné zápasy, kdy to bude náročnější. Trenér Pavel Gross dává pokyny sparťanské lavičce. Pomohly vám ty facky s Vary a Kladnem?Určitě ano. Vyhráli jsme první zápas s Třincem a mysleli si, že to půjde úplně samo. Jenže tak to úplně nebylo. Od těch dvou proher už zase hrajeme výborně, byť samozřejmě tušíme, že to asi nepůjde takhle pořád. Zajímají vás čistá konta?Jsou příjemné. Minulý rok jsem neměl ani jednu nulu, letos už přišla čtvrtá. Ale člověk musí jít zápas od zápasu. Až pojedeme ve středu z Olomouce, nikdo se nebude ptát na dnešek. Je příprava na Pardubice jiná, když může dát gól každý?Je to náročnější, ale já zastávám názor, že hodně může škodit, takže se k tomu moc neupínám. Nestuduju, kdo kam střílí, jaké dává góly. Nejvíc mě zajímají přesilovky. Co na vaše výkony říká kolega v bráně Jakub Kovář? Zatím jste ho do brány nepustil.Je za tým rád. Stejně tak všichni kluci, co jsou zranění nebo nemocní. Jsou rádi, že po těch dvou fackách se nám daří. Jsou vychytané nuly důsledkem defenzivního pojetí hry?Vůbec. Vůbec. Nechci na nikoho nic házet, ale myslím, že jsme minulý rok měli obranu lepší. Líbila se mi víc. Když jsem viděl, jak jsme bránili... Ale nuly nebyly. Letos jsem se trochu obával. A vidíte, že to funguje. Neměl jste v předposlední minutě strach? Pardubice střílely po chybě do prázdné. Ale netrefily.Viděl jsem, že jsou na ledě mladší kluci. Mladej Hrába to tam středem dal někam, kam neměl, tak jsem se rozčílil, ale naštěstí to snad trefilo tyčku. Dopadlo to dobře. Pro mladší kluky to musí být velká škola, když se vám takhle podaří vyhrát v Pardubicích, ne?Všichni odvádějí super práci a určitě se jim hraje lépe, když se nám daří. Kdybychom prohrávali, byli by nervózní a nedařilo by se nám všem. Takto nasbírají lepší zkušenosti. Na tribuně vás sledoval reprezentační trenér Radim Rulík. To vám teď asi nevadilo, že?Určitě ne. Ale ať je tady kdokoliv, tak nás zajímá jenom jedno. Super výhra.",
        "category": "Extraliga",
        "photos": 7,
        "date": "2024-09-29T21:42:00+02:00",
        "comments": 2
    },
    {
        "title": "Chilskou rallye vyhrál Rovanperä, čtvrtý Neuville udělal důležitý krok k titulu",
        "content": "Za mistrem světa z roku 2019 se umístil Belgičan Thierry Neuville. Jeho náskok v čele seriálu právě před Tänakem se mírně ztenčil na 29 bodů. I tak bude mít Neuville druhou možnost zajistit si premiérový titul v říjnové Středoevropské rallye, která se pojede i v Česku. Šampionát pak zakončí v listopadu Japonská rallye. „Věděli jsme, že to bude náročný víkend. Tentokrát jsme na to neměli. Bylo vidět, že s toyotami se nemůžeme měřit,“ řekl Neuville. „Letos nás čekají ještě dvě akce, těšíme se na ně. Jsem rád, že šotolinu máme za sebou,“ dodal pětinásobný vicemistr světa. Rovanperä, který startuje jen ve vybraných soutěžích, si připsal čtvrté vítězství v sezoně a patnácté v kariéře. Osminásobný mistr světa Sébastien Ogier sice dnes získal maximální možný počet bodů, ale po sobotním odstoupení kvůli havárii se jeho naděje na další titul rozplynuly. Na Neuvillea ztrácí už 41 bodů. 1. Rovanperä, Halttunen (Fin./Toyota GR Yaris) 2:58:59,9, 2. Evans, Martin (Brit./Toyota GR Yaris) -26,7, 3. Tänak, Järveoja (Est./Hyundai i20) -43,8, 4. Neuville, Wydaeghe (Bel./Hyundai i20) -1:01,1, 5. Fourmaux, Coria (Fr./Ford Puma) -2:04,5, 6. Pajari, Mälkönenová (Fin./Toyota GR Yaris) -2:39,8. Průběžné pořadí MS (po 11 z 13 závodů): 1. Neuville 207, 2. Tänak 178, 3. Ogier (Fr./Toyota Yaris) 166, 4. Evans 161, 5. Fourmaux 140, 6. Rovanperä (Fin./Toyota Yaris) 114, ...30. Prokop (ČR/Škoda Fabia Rally2) 1. Pořadí týmů: 1. Hyundai 482, 2. Toyota 465, 3. M-Sport Ford 245",
        "category": "Ostatní",
        "photos": 0,
        "date": "2024-09-29T21:32:00+02:00",
        "comments": 0
    },
    {
        "title": "Jen si jeď, Tadeji, reagoval Vacek na bláznivý nástup. Sám jel na doraz",
        "content": "Remco Evenepoel, Mathieu van der Poel, Ben O’Connor, Enric Mas, Romain Bardet, Ben Healy, Marc Hirschi… Kromě Tadeje Pogačara, který jel tou dobou už dávno vlastní závod sám proti sobě o zlato, se ve skupině pronásledující Slovince sešla v neděli samá velká jména současného pelotonu. A mezi nimi byl i Vacek. Dvaadvacetiletý Čech si v rozhodujících momentech závodu počínal zkušeně, nechyběl u žádné větší akce, a ještě do posledního kola vjížděl s Evenepoelem po boku. Teoreticky mířil za umístěním v nejlepší desítce nebo možná i medailí, sám ale tušil, že takový výsledek v jeho schopnostech zatím není. A tak byl perfekcionista, kterého většinou hned tak nějaký výkon neuspokojí, naprosto spokojený s dvacátou příčkou, na které téměř čtyři minuty za triumfujícím Pogačarem skončil. „Výš jsem si ani nevěřil, ten závod pro mě byl opravdu náročný. V posledním kopci toho už na mě bylo moc, měl jsem trochu krizi, tak jsem se chytil skupiny za mnou a nějak to zvládl do cíle.“ Historicky sedmé nejlepší umístění českého jezdce na světovém šampionátu se začalo rodit hned po startu, kdy se Češi vyskládali na čelo pelotonu hned vedle favorizovaných Slovinců. „Nechtěli jsme nic podcenit, abychom pak museli složitě lepit nějakou mezeru,“ vysvětloval Michael Boroš. „Větší týmy se nás trochu snažily vyloktovat, ale to se nesmíte nechat.“ Momentka ze závodu s hromadným startem na mistroství světa v Curychu. Zatímco Michal Schlegel a Jakub Otruba po těžké práci na čele vzdali krátce po najetí na městské okruhy, Boroš vydržel s Vackem až do závěrečné stovky kilometrů. Pak už bylo tempo Belgičanů, kteří zběsile stíhali Pogačara v úniku, příliš ostré i na sedminásobného mistra republiky v cyklokrosu. „Trať je hodně náročná, mrzí mě, že se mi nepodařilo dokončit. Snažil jsem se Mathiasovi pomáhat, co to šlo, což mě stálo trochu sil navíc,“ líčil po svém předčasném konci v závodě. Nekonečných 274 kilometrů a k tomu brutálních 4291 metrů převýšení. Takové martyrium si organizátoři na elitní jezdce v neděli připravili. Naštěstí ale po několika propršených dnech vysvitlo opět v Curychu slunce, a tak se neopakovaly znepokojující scény závodnic a závodníků na pokraji kolapsu vyčerpáním z předchozích dnů. „Už tak je zima, takže jsem rád, že neprší, protože to už si nedokážu představit,“ vykládal Vacek a Boroš s ním souhlasil: „V dešti by to bylo rozhodně extrémní. Kategorie před námi jely v úplně příšerných podmínkách.“ I tak dalo 86 zaváděcích kilometrů a sedm městských okruhů Vackovi zabrat. „Po 230 kilometrech už cítíte každé šlápnutí,“ popisoval. A náročnosti závodu přispěl i jeho dramatický průběh. Když sto kilometrů před cílem nastoupil Pogačar, pomyslel si Vacek: „Jen si jeď, já budu šetřit síly na to, co přijde potom.“ A JE PRYČ. Útok Tadeje Pogačara sto kilometrů před cílem, na který neměl žádný z dalších favoritů odpověď. Dobře udělal. Protože zatímco o zlatu bylo v té chvíli v podstatě rozhodnuto, za Pogačarem se rozběhla urputná bitva o zbývající dvě medaile. I loňský mistr světa a nyní bronzový Mathieu van der Poel prohlásil: „Agresivnější závod už snad ani nejde jet. Nevím, možná leda kdybychom na sebe příště útočili hned od nultého kilometru?“ Proto i často sebekritický Vacek říkal: „Na startu se sešla asi nejlepší sestava, která je vůbec možná. A každý, kdo viděl závod, ví, že jsem do něj dal všechno. S výkonem jsem fakt spokojený, protože jsem jel úplně na doraz a nemusím si nic vyčítat.“",
        "category": "Cyklistika",
        "photos": 20,
        "date": "2024-09-29T21:25:00+02:00",
        "comments": 13
    },
    {
        "title": "Vítězný gól pro zesnulou prababičku. Snad se dívala, doufal třinecký Adámek",
        "content": "Třinec má na startu extraligového ročníku bilanci dvou vítězství, ze šesti zápasů. Popište, prosím, váš gól.Ani si ho pořádně nepamatuju. Hlavně jsem rád, že jsem mohl pomoci týmu. Věnuji ho ale prababičce, která před třemi dny odešla do nebe. Tohle byl gól pro ni. Doufám, že se dívala... Sledovala vaše prababička hokej pravidelně?Už byla hodně stará, byla spíše doma. Ale v televizi se dívala na každý zápas, byla jedním z mých největších fanoušků. Měla hokej moc ráda. Udeřili jste třemi góly ve třetí třetině. Jaké utkání bylo?Jednoduché ne, zase bylo o jedné brance. Naštěstí jsme ji dali my. Pak jsme si pomohli přesilovkou a vedení už udrželi. Na to vítězství ale musíme navázat. Bylo rozhodující, že jste v početní převaze dali dva góly?Souhlasím. Rozhodovaly ale i maličkosti. Hosté mohli dát gól, měli šance, ale my jsme oslabení odehráli výborně. Raritou byla čtyři vyloučení kvůli tomu, že jak vy, tak soupeř měl příliš mnoho hráčů na ledě. Proč jste špatně střídali?Nevím, na obou stranách to byly takové sporné situace. Někdy se puk odrazí ke střídačkám, takže je to těžké na posouzení. Ale čtyři vyloučení za takový prohřešek je moc. Třinečtí hokejisté slaví výhru nad Hradcem Králové. Máte teprve druhou výhru. Hra vám zatím nejde, jak byste chtěli?Není to úplně doladěné, pořád to pokulhává. Máme na čem pracovat a dobře to víme. Dostat se z toho můžeme poctivou práci jako vždycky, musíme hrát obezřetně dozadu, moc gólů nedostáváme. Vpředu si musíme pomoct jednoduchými věcmi, dát jeden dva góly. Vše si postupem času sedne. Bude to lepší a lepší. Po zápase jste od šéfů klubu dostali za mistrovský titul hodinky a maketu poháru. Vy jste byl u všech pěti titulů, takže už máte pěknou sbírku, že?Vedení klubu nám hodinky daruje na památku za každý titul. Letos jsme k tomu dostali i miniaturu Masarykova poháru. Je to zpestření, děkujeme. Budete nosit všech pět hodinek na předloktí najednou?Vždycky ne (smál se). Nosím ty, které se zrovna hodí. Podle outfitu.",
        "category": "Extraliga",
        "photos": 12,
        "date": "2024-09-29T21:20:00+02:00",
        "comments": 0
    },
    {
        "title": "Litvínovský kouč o rekordu nevěděl, Husinecký si po první trefě liboval",
        "content": "„Rekord? To mě překvapujete, já jsem o tom nevěděl. Já především vidím velmi vyrovnanou soutěž. Po základní části se bude počítat každý bod, ať je jakýkoliv. Při vší úctě, vy máte alespoň o čem psát, ale my se už teď potřebujeme koncentrovat na další utkání,“ krotil po utkání emoce litvínovský kouč Karel Mlejnek. „Samozřejmě to zní skvěle. Týmu to dodává sebevědomí a takové kouzlo, je to paráda,“ zářil Husinecký. Sám otevřel skóre zápasu, když v sedmé minutě po přihrávce Hlavy zpoza brány propálil vše, co mu stálo v cestě. „Puk tam nějak vyplaval, viděl jsem, že brankář nemá ideální postavení, tak jsem to tam vyslal,“ líčil Husinecký svoji trefu přímo za vzdálenější tyč Machovského branky. Do sestavy se odchovanec Chomutova dostal i díky osmi absencím severočeského týmu. „Jsme rádi, že můžeme sáhnout do prvoligových celků, protože i ony mají své ambice. Ale už sám si říkám, kdy to skončí. Potřebovali bychom, aby se nám už kluci uzdravili,“ neskrýval Mlejnek. Jeho hoši už po čtvrté z šesti případů vyhráli první třetinu. „Je klíčové, aby tým chytil start. Možná hrajeme trošičku jednodušeji, ale když správně nahazujete a plníte úkoly, postupně se puky začnou příhodně odrážet,“ cítí Husinecký. Olomouc sice ve druhé třetině srovnala zásluhou Jana Knotka, jenže v poslední části třetině rozhodla o výhře chemiků souhra bratří Kašů, na jejímž konci uklízel kotouč do klece mladší David. „Je to paráda s nimi hrát, nevím, co bych dodal. Oba dva jsou skvělí hráči, David to zakončoval skoro do prázdné,“ liboval si Husinecký. „Věděli jsme, že budou brusliví, nalítaní a plní sebevědomí, ale brali jsme je jako dalšího soupeře. Určitě jsem to nevnímal jako nějaký speciální zápas,“ podotkl olomoucký Navrátil, který mohl v druhé třetině překlopit vedení na stranu Hanáků. Jenže po faulu na svoji osobu neproměnil nařízené trestné střílení. „Brankář mě přečetl jako čítanku. Měl jsem víc šancí, které jsem měl dát, ale neproměnil jsem,“ posteskl si forvard kohoutů. Olomouc tak padla po dvou výhrách v řadě, ve středu navíc hostí Spartu. První Litvínov čeká už v úterý domácí souboj s Českými Budějovicemi.",
        "category": "Extraliga",
        "photos": 2,
        "date": "2024-09-29T21:16:00+02:00",
        "comments": 3
    },
    {
        "title": "Draci Brno ovládli jako první český tým Evropský pohár mistrů v baseballu",
        "content": "Lépe do zápasu přitom vstoupil domácí tým z Regensburgu, který vedl po dvou směnách 3:1. Další bod už ale Draci soupeři nepovolili a skóre otočili. Výborným výkonem k tomu pomohli nadhazovači Filip Čapka a Venezuelan Jhenderson Hurtado. „Ten tým hrál poslední měsíc strašně dobře, už dlouho jsem nás neviděl hrát takhle dobře. I když jsme byli oslabení, (Alex) Monsalve utržená achilovka, tři hráči odjeli do Ameriky, ale zvládli jsme to i tak,“ řekl v nahrávce na klubovém účtu na instagramu trenér Draků Hynek Čapka. Draci Brno - Guggenberger Legionäre 6:3.",
        "category": "Ostatní",
        "photos": 0,
        "date": "2024-09-29T21:11:00+02:00",
        "comments": 5
    },
    {
        "title": "Sparta prohrála, Slavia má před derby náskok. Padlo devět červených karet",
        "content": "Více jich podle statistik webu CS Fotbal diváci viděli pouze v 9. kole sezony 1995/96, kdy jich sudí udělili rovných deset. Zápas Slavie byl jedním ze tří, ve kterém nebyl nikdo vyloučen. Ačkoli se hrálo malé pražské derby, silné emoce nebublaly. Slávisté potvrdili skvělou formu, už do poločasu vedli 3:0 i díky další trefě Dioufa. Ten je mimochodem s pěti góly spolu se Šulcem druhým nejlepším ligovým střelcem. Po přestávce pak zvýšil Zafeiris a zpečetil zisk tří bodů. Skóre vršovického derby otevírá El Hadji Malick Diouf 🚀 https://t.co/aZvAhGhweD Slavia mimochodem překonala historický rekord české ligy, když v prvních devíti zápasech obdržela jedinou branku. Ve čtvrtek ji čeká Ajax v Evropské lize, pak zmíněné derby. 9 - Kliment (Olomouc), 5 - Šulc (Plzeň), Diouf (Slavia), 4 - Gning (Teplice), 3 - Birmančevič, Haraslín, Krasniqi, Olatunji, Vitík (všichni Sparta), Hilál (Bohemians 1905), Hollý (Jablonec), Kušej, Ladra, D. Mareček (všichni Mladá Boleslav), Ewerton (Ostrava), Vecheta (Karviná), Čihák (Hradec Králové), Hlavatý, Letenay (oba Liberec), Chorý (Slavia). To Sparta už jich dostala celkem devět, z toho tři od Olomouce, proti které přitom začala výborně. Ve čtvrté minutě ještě kvůli ofsajdu neplatil gól Haraslína, ale ve 12. už se po Birmančevičově centr mohl radovat Olatunji. Domácí měli zápas zdánlivě pod kontrolou, jenže pak soupeři doslova darovali vedení. Po chybách Vitíka se trefili Muritala s Fialou, obrovskou Zeleného minelu pak do prázdné brány potrestal Zorvan. Krasniqiho snížení na začátku sedmiminutového nastavení nakonec sparťany nenakoplo ani k zisku bodu. „Udělali jsme spoustu individuálních chyb, což nám není vlastní. Na to nejsme zvyklí. Musíme všechno správně pojmenovat a říct si, co jsme udělali špatně, říkal trenér Friis. Sparťany totiž ještě před derby čeká duel v Lize mistrů ve Stuttgartu. Olomouc mimochodem podruhé za sebou dohrávala v deseti. Proti Dukle takřka celý zápas, tentokrát po vyloučení Šípa jen posledních několik minut. A výhra je pro ni ještě cennější i z důvodu, že hrála bez vykartovaného nejlepšího ligového kanonýra Klimenta. 10 – sezona 1995/96 (9. kolo)9 – 2024/25 (10. kolo)8 – 1993/94 (16. kolo)8 – 2001/02 (4. kolo)8 – 2007/08 (2. kolo) Páteční předehrávka byla předzvěstí víkendu plného červených karet. Pojďme popořadě. V oslabení dohrával už počtvrté (!) v aktuální sezoně Hradec Králové. V Jablonci se nechal už v první půli za tvrdý zákrok vyloučit Pilař, což hosty nakonec stálo body. Převahu ve druhé půli zužitkovali Beran s Polidarem. „Za mě to na červenou nebylo. Pak se dnes bojíte jít do souboje, za nás bychom takto nikdy v jedenácti nedohráli,“ mínil bývalý obránce a současný hradecký kouč Horejš. Hradec nadále čeká na první body z venkovního zápasu, naopak Jablonec se v tabulce vrátil mezi nejlepší šestku. Po jedné červené kartě na každé straně rozhodčí ukázal v duelu Slovácka s Karvinou. Střelec prvního gólu Hofmann šel předčasně do sprch ve 22. minutě, načež byl vyloučen ještě do přestávky i karvinský Svozil. „Byla to naše vina. Ale nemohu se zbavit dojmu, že sudí se chystal na to, aby nám hráče vyloučil,“ nenechal si vyloučení líbit karvinský kouč Hyský. Slovácko nakonec vyhrálo 2:1 díky Havlíkovi, hosté jen snížili zásluhou Viníciuse. 1:1 na červené karty i výsledkově skončil duel Boleslavi v Plzni. Domácí vedli zásluhou premiérové trefy Adua, ale krátce před přestávkou Ladra dorazil do brány Vydrovu pumelici, která otřásla břevnem. Přesilovku plzeňským nabídl ve 49. minutě Donát, ale počty na hřišti srovnal v závěru Červ. Plzeň tak na druhou Spartu tak ztrácí čtyři body, na Slavii dokonce sedm. „Jsme třetí, bohužel se ten kontakt s pražskými „S“ trochu ztrácí. Každý vidí, že vršek je odskočený. Těžko se to dohání, ale do konce zbývá ještě spousta kol,“ říkal po zápase plzeňský trenér Koubek. Ligový rekord v počtu červených karet v jednom zápase (4, pozn. red.) pak atakoval duel trápících se Teplic v Pardubicích. Domácí šli ještě v první půli do devíti, načež viděl na druhé straně druhou žlutou Bílek a rázem bylo v poli o tři hráče méně. Teprve druhou teplickou výhru v aktuálním ročníku nakonec vystřelil až v závěru z penalty Čerepkai. O vítězství Teplic rozhodl z penalty Roman Čerepkai ✅ https://t.co/vXZWfX2opQ Za následné protesty dostal dvě žluté také pardubický kouč Saňák, jeho červená se nicméně do celkových statistik kola nepočítá. Teplice zůstaly patnácté, na Duklu a právě Pardubice nicméně ztrácí už pouze bod. Dukla totiž sice doma vedla na Libercem po necelých dvou minutách díky centru Zeronika, jenž zapadl až k tyči, ale hostům stačilo osm minut po přestávce, aby skóre otočili na 3:1, a nakonec přidali v závěru ještě pojistku. S jedním bodem zůstávají na dně tabulky Budějovice, které prohrály s Baníkem 1:2, a to navíc brankář Fendrich chytil Ewertonovi penaltu. Na Dukle ani v Ostravě žádná červená nepadla, a tak nakonec celkový rekord zůstal nepokořen. souhrn výsledků, článků a online reportáží SPARTA PRAHA – SIGMA OLOMOUC 2:3minutu po minutěÚlet na Letné, mistra potopily obří kiksy obráncůByli jsme lehkovážní, sami jsme se do toho zamotali, litoval sparťan PanákSparťanský kouč Friis: Hlavně žádnou paniku, fotbal porážky přináší BOHEMIANS PRAHA – SLAVIA PRAHA 0:4minutu po minutěJasná záležitost, debakl nastartoval dalším gólem DioufProvod: Jsme v laufu, lehká výhoda před derby. S fanoušky chce probrat píšťalku VIKTORIA PLZEŇ – MLADÁ BOLESLAV 1:1minutu po minutěDonát s Červem nedohráli, remízu hostům zařídil LadraPřesilovku jsme měli využít, ale není třeba panikařit, uklidňuje Koubek BANÍK OSTRAVA – ČESKÉ BUDĚJOVICE 2:1minutu po minutěTrápení hostů pokračuje, v závěru jen snížiliEwertonova penalta? Nezlobím se na něj, vždyť pak rozhodl, smál se Hapal DUKLA PRAHA – SLOVAN LIBEREC 1:4minutu po minutěRychlý obrat po přestávce, zářil střídající Letenay PARDUBICE – TEPLICE 0:1minutu po minutěTři červené, hosty v závěru spasil z penalty ČerepkaiBídní mušketýři. Spadlo na nás lejno, hodnotil šílenost pardubický trenér SLOVÁCKO – KARVINÁ 2:1minutu po minutěČervené na obou stranách, vítězný gól dal Havlík JABLONEC – HRADEC KRÁLOVÉ 2:0minutu po minutěHosté opět s červenou, trefili se Beran a PolidarTrenér mi vynadal, tak jsem podruhé radši střílel, smál se jablonecký Beran",
        "category": "Chance Liga",
        "photos": 57,
        "date": "2024-09-29T20:47:00+02:00",
        "comments": 5
    },
    {
        "title": "United schytali výprask od Tottenhamu, Aston Villa remizovala s nováčkem",
        "content": "United nevyhráli třetí soutěžní zápas v řadě. Po ligové remíze na půdě Crystal Palace ztratili body také v Evropské lize s Twente (1:1). O vítězný gól Tottenhamu se již ve třetí minutě postaral Johnson, navíc v závěru poločasu dostal za podražení červenou kartu Fernandes. Tottenham přidal ve druhém poločase další dvě branky a posunul se na desátou příčku. Svěřenci Erika ten Haga doma stejně jako v zápase s Liverpoolem utržili třígólovou porážku a patří jim až 12. místo v tabulce. Aston Villa až dosud ztratila body jen porážkou s Arsenalem. Favorit v utkání dlouho vedl díky Watkinsovi, jenž si do přestávky připsal gól a asistenci. Nováček soutěže se však nevzdal a v druhém poločase vyrovnal. Bod získal díky spolupráci mladých letních posil. Autor dvou gólů Delap těžil z práce Hutchinsona, jenž přišel z Chelsea. Právě londýnský tým se díky lepšímu skóre drží na čtvrté příčce před Aston Villou. Ipswich dál čeká na první výhru po návratu mezi elitu, se čtyřmi remízami mu patří patnáctá příčka. Rozhodčí: Attwell – Hatzidakis, Wilkes. Počet diváků: 29 943 Rozhodčí: Kavanagh – Betts, West",
        "category": "Fotbal",
        "photos": 12,
        "date": "2024-09-29T14:50:00+02:00",
        "comments": 6
    },
    {
        "title": "Pomsta za raketu. Izrael zaútočil na přístavy a elektrárnu jemenských Húsíů",
        "content": "Povstalci oznámili, že podle první bilance údery zabily čtyři lidi a další 33 zranily. Podle prohlášení izraelské armády pro agenturu AFP se úderů účastnily desítky bojových letadel. Bombardování přístavů armáda odůvodnila tím, že ho povstalci používají pro dovoz ropy, pohonných hmot, zbraní a vojenského materiálu. Povstalce dlouhodobě podporuje Írán. Podle prohlášení povstalců údery zasáhly přístavy Hudajdá a Rás Ísa, kde se nachází hlavní ropný terminál v Jemenu, a dvě elektrárny. Později uvedli, že během úderu zemřeli jeden zaměstnanec přístavu a tři inženýři. Izrael odůvodnil údery předchozími útoky Húsíů. V sobotu povstalci na Izrael vypustili raketu, která vyvolala poplach v Tel Avivu a okolí. Podle serveru The Times of Israel Húsíové na Izrael v posledním měsíci vypustili tři balistické střely. Kromě raket útočí Húsíové na Izrael také drony. Letos v červenci jeden z nich poprvé zasáhl Tel Aviv, zabil jednoho člověka a další čtyři osoby zranil. Húsíové však útočí především na lodě, které plují v okolí Jemenu. Uvádějí, že jejich útoky jsou podporou palestinskému hnutí Hamás v jeho boji proti Izraeli. Po smrti šéfa Hizballáhu Hasana Nasralláha, který zemřel po pátečním izraelském úderu v Libanonu, povstalci uvedli, že budou v boji ještě odhodlanější.",
        "category": "Zahraničí",
        "photos": 13,
        "date": "2024-09-30T14:20:10",
        "comments": 46
    },
    {
        "title": "Na bálu s přáteli Putina, vyčítá polský tisk Dudovi kvůli Zemanově oslavě",
        "content": "Na to, že Zeman prokazoval přinejmenším do začátku nynější ruské agrese proti Ukrajině vřelý vztah k Rusku, poukázalo více polských médií. Poblahopřát mu přijeli další důležití politici ze střední a východní Evropy, kteří jsou známi svými sympatiemi k Rusku, všimla si polská média. Na oslavě byli například premiéři Slovenska a Maďarska Robert Fico a Viktor Orbán či srbský prezident Aleksandar Vučić. „Andrzej Duda na bálu s přáteli (ruského prezidenta Vladimira) Putina je nejlepším shrnutím jeho prezidentského mandátu,“ uvedl podle serveru Wprost provládní europoslanec Dariusz Joński. Vládní poslanec Witold Zembaczyński v reakci na Zemanovu oslavu uvedl, že polský prezident se během dne tváří jako prozápadní politik a večer se připíjí s „proruskou pravicovou smetánku“. Kritiku odmítl Michał Dworczyk, europoslanec za polskou opoziční stranu Právo a spravedlnost (PiS), za kterou Duda kandidoval na prezidenta. „To, že prezident (Duda) byl na narozeninách bývalého českého prezidenta, ukazuje na jeho silnou pozici a úctu mezi evropskými lídry,“ uvedl. Server Onet, který Zemana připomíná jako politika vyjadřujícího kontroverzní komentáře, poukázal, že podle záznamů dostupných na serveru Flightradar24 Duda zřejmě na oslavu cestoval prezidentským speciálem. Poukazuje na záznam letu z Varšavy na letiště v Českých Budějovicích a nazpět. Účast na oslavě nebyla přitom polskou prezidentskou kanceláří oficiálně ohlášena.",
        "category": "Zahraničí",
        "photos": 67,
        "date": "2024-09-29T20:28:00+02:00",
        "comments": 316
    },
    {
        "title": "Hoffenheim ztratil tříbrankové vedení a prohrál s Brémami. Hložek má první gól",
        "content": "Hoffenheim měl bleskový nástup do utkání. Po dvou Bülterových trefách zvýšil Hložek ve 12. minutě již na 3:0, když poslal míč do sítě pohotově z otočky. Krátce poté se nechal vyloučit domácí Nsoki, což byl pro Brémy povel k velkému obratu. Hosté ještě do přestávky vyrovnali. Brzy po ní završil hattrick Stage a oslabení domácí přišli o všechny body. Mužstvo se trápí, s jedinou výhru je v tabulce třetí od konce, což by znamenalo baráž o záchranu. Brémy jsou desáté. Eintracht vedl o dva góly stejně jako ve čtvrtek nad Plzní, ale s ní nakonec doma remizoval 3:3. V listopadu do Frankfurtu zamíří také pražská Slavia. Hlavní postavou utkání v Kielu byl egyptský útočník Marmúš. Ke dvěma brankám přidal také dvě asistence. Domácí Mačino z penalty zajistil poločasový stav 1:1 a ve druhém poločase japonský útočník vyrovnal ještě jednou. S úbytkem sil však nováček favoritovi neodolal a se ziskem jediného bodu zůstal poslední. Marmúš se šesti góly vede tabulku střelců německé ligy, o jednu trefu méně má Kane z Bayernu. Frankfurt se naladil na cestu do Istanbulu, kde se ve druhém kole Evropské ligy utká s Besiktasem. V sobotu přitáhl největší pozornost šlágr Bayernu Mnichov s Bayerem Leverkusen. Dva největší favoriti na titul se nakonec rozešli smírně po remíze 1:1, spokojenější je nicméně mnichovský celek, který udržel náskok na čele tabulky. V dresu Mönchengladbachu pak zaujal Tomáš Čvančara, jenž v šesté nastavené minutě vystřelil výhru 1:0 nad Unionem Berlín. Rozhodčí: Stieler – Borsch, Kimmeyer Rozhodčí: Stieler – Borsch, Kimmeyer Počet diváků: 26 018",
        "category": "Fotbal",
        "photos": 6,
        "date": "2024-09-29T17:20:00+02:00",
        "comments": 12
    },
    {
        "title": "Zlo odhalíme. Papež v Bruselu odsoudil zvrhlé kněží, návštěvu provázela kritika",
        "content": "Na konci mše oznámil, že bude usilovat blahořečení krále Baudoina za jeho postoje proti potratu. Odpoledne František z Belgie odletěl. „Zlo musí být odhaleno. I když se skrývá, vyjde nakonec najevo a bude známo, jako od těch odvážných obětí, které sdílely své příběhy,“ řekl papež za potlesku přítomných. „Ti, kteří se dopustili sexuálního zneužívání, budou souzeni, ať již jde o kněze či biskupy,“ dodal a zkritizoval rovněž ty, kteří podobné zločiny zakrývají. Jak poznamenala agentura AP, papež se od připravené homílie odchýlil v reakci na páteční setkání se 17 oběťmi zneužívání. Následně rovněž papež blahořečil španělskou řeholnici Anu de Jesús, zakladatelku klášterů ve Španělsku, Francii a Belgii. Jeho slovům naslouchalo asi 39 tisíc přítomných z Belgie, Německa, Nizozemska, ale také řady dalších zemí. Přímo na stadionu byli rovněž všichni členové belgické královské rodiny, bývalý král Albert s manželkou Paolou i současný panovník Philippe a královna Mathilde a jejich děti. Mše byla posledním bodem třídenní návštěvy hlavy katolické církve v Belgii, kterou doprovázela neobvyklá vlna kritiky. V pátek za přítomnosti papeže zkritizoval katolickou církev za případy sexuálního zneužívání i za snahy o jejich ututlání belgický premiér Alexander De Croo. Silná slova ale tehdy použil ve své řeči i belgický král Philippe, který žádal, aby církev „neustále“ pracovala na odčinění svých zločinů a pomohla „obětem uzdravit se“. Papež na vlnu rozhořčení zareagoval, když v projevu na zámku Laeken řekl, že se katolická církev „musí stydět a žádat o odpuštění“ za sexuální násilí spáchané duchovními v Belgii na nezletilých. „Církev se musí snažit vyřešit tuto situaci s křesťanskou pokorou a udělat vše pro to, aby se to už neopakovalo,“ řekl papež ve vystoupení před belgickými představiteli. Na konci mše papež oznámil, že po návratu do Vatikánu bude usilovat o blahořečení krále Baudouina. Jako důvod uvedl jeho „odvahu dočasně abdikovat, aby nemusel podepsat vražedný zákon“. Papež tím připomněl událost z března a dubna roku 1990, kdy král abdikoval, protože odmítal podepsat zákon, který legalizoval umělé přerušení těhotenství. Kvůli tomu zákon podepsala vláda. Ta pak svolala parlament, který Baudouina znovu instaloval na trůn. Král vládl pak až do své smrti 31. července 1993. Cestou nazpět do Vatikánu papež v letadle před novináři uvedl, že belgický král prokázal odvahu, když odmítl zákon podepsat. „Potrat je vraždou,“ dodala hlava katolické církve, která přerušení těhotenství odmítá dlouhodobě. „A lékaři, kteří se tomu propůjčují, dovol mi ta slova, jsou vrazi,“ řekl novináři papež podle přepisu zveřejněného Vatikánem. Kvůli názorům na roli žen ve společnosti si pak v sobotu papež vyslechl kritiku i ze strany Katolické univerzity v Lovani.",
        "category": "Zahraničí",
        "photos": 19,
        "date": "2024-09-29T19:43:00+02:00",
        "comments": 21
    },
    {
        "title": "Plzeň - M. Boleslav 1:1, Donát s Červem nedohráli, remízu hostům zařídil Ladra",
        "content": "Plzeň sice s Boleslaví v lize pojedenácté za sebou neprohrála, ale doma s ní podruhé z posledních tří zápasů jen remizovala. Viktoria nedokázala odčinit porážku 0:3 z minulého kola na Slavii, v nejvyšší soutěži ztratila body podruhé za sebou a potřetí z posledních čtyř duelů a na třetím místě tabulky nevyužila šanci přiblížit se k druhé Spartě. Boleslav podruhé po sobě remizovala a je desátá. utkání sledujeme minutu po minutě „Je to ztráta. Když se podíváte na zápasy jiných účastníků pohárů, je to někdy podobné. Platí se daň. Máme bod, chtěli jsme tři. Ale já to jako tragédii nevidím, není potřeba panikařit. Hráli jsme proti kvalitnímu soupeři,“ řekl na tiskové konferenci trenér Viktorie Miroslav Koubek. Jeho tým v lize vyhrál jen pět z dosavadních zápasů v ligové sezoně. „Jsem realista, máme nějaký kádr, mladé hráče, hrajeme evropskou soutěž. Není snadné dotáhnout do absolutních výsledků obojí. V minulé sezoně jsme byli třetí, každý vidí, že vršek tabulky je odskočený,“ dodal třiasedmdesátiletý nejstarší ligový trenér. Trenér Viktorie Koubek udělal tři změny v sestavě oproti čtvrtečnímu utkání Evropské ligy ve Frankfurtu, kde jeho svěřenci uhráli remízu 3:3. Jen na lavičce začali Červ, Havel a Matěj Vydra a do zahajovací jedenáctky se dostali Kopic, Slončík a Vašulín. Západočeši podle očekávání vstoupili do zápasu aktivněji. V úvodu se probíjel do zakončení ze strany Šulc, brankář Trmal mu ale dobře zmenšil úhel. Po 20 minutách domácí otevřeli skóre. Kalvach si před vápnem narazil s Kopicem a jeho jemný centr uklidil zblízka do sítě hlavou Adu. Ghanský útočník navázal na gól ve Frankfurtu a po nedávném příchodu do Viktorie skóroval podruhé. Hosté zahrozili až v 25. minutě, kdy Ladra přízemní střelou zpoza vápna těsně minul. Dvě minuty před pauzou už Středočeši srovnali. Patrik Vydra z více než 30 metrů napálil tvrdou ranou břevno a Ladra zblízka doklepl odražený míč do sítě. V ligovém ročníku se trefil potřetí a podruhé za sebou. „Ve čtvrtek na tréninku jsme dělali střelbu a asistent trenéra Jelínek říkal, ať to dobíháme. Takže mi bliklo hlavou, že bych to mohl doběhnout. Vykulilo se to tam, pak už jen stačilo nastavit nohu a do prázdné brány dát gól,“ řekl Ladra. Po změně stran Koubek dvakrát vystřídal a jeden z čerstvých hráčů Červ si po faulu na svou osobu „vykoledoval“ pro soupeře červenou kartu. Sudí Nehasil sice nejprve Donátovi za hrubý zákrok udělil jen červenou kartu, ale po zásahu videorozhodčího a přezkoumání situace ze záznamu ho vyloučil. V přesilovce záhy na malém vápně těsně nedosáhl na Jemelkovu přihrávku Šulc. V 62. minutě hosté i v deseti málem otočili stav. Ladra se uvolnil ve vápně a jeho technický pokus na zadní tyč vyrazil brankář Jedlička. „Jedla tam šel trochu napřed. Možná kdybych to dal trochu výš, mohl to být gól. Ale takhle se tam dostal a chytil to pěkně,“ uvedl Ladra. Domácí v početní převaze sice dlouhé minuty obléhali mladoboleslavské vápno, ale k vyloženým šancím to nevedlo. Šulc se v 81. minutě probil z pravé strany do vápna, Trmal však po jeho střílené přihrávce s velkým štěstím zasáhl. V 85. minutě se síly na trávníky srovnaly, sudí Nehasil totiž po zásahu videorozhodčího a přezkoumání situace vyloučil za zákrok na Kostku i střídajícího Červa. Šlo už o devátou červenou kartu pro hráče v probíhajícím kole, rekord drží deváté dějství sezony 1995/96 s 10 vyloučeními. Západočeši už vítězný gól nedali ani v osmiminutovém nastavení. Lépe se tak na nadcházející pohárový týden naladila Boleslav, která ve čtvrtek proti Noahu vstoupí do hlavní fáze Konferenční ligy. Pro Viktorii je remíza před domácím soubojem s Ludogorcem Razgrad v Evropské lize velkou ztrátou. „Červená karta pro Donáta byla velmi nepříjemným momentem, protože se mi zdálo, že v tu chvíli zápas docela kontrolujeme. Vyloučení samozřejmě změnilo ráz utkání. Od té chvíle jsme hráli hlavně na to, abychom získali bod. Jsem šťastný, že se to hráčům povedlo,“ uvedl švédský trenér Boleslavi Andreas Brännström. Rozhodčí: L. Nehasil - J. Kříž, J. Pečenka",
        "category": "Chance Liga",
        "photos": 12,
        "date": "2024-09-29T14:38:00+02:00",
        "comments": 14
    },
    {
        "title": "VIDEA TÝDNE: Zničené jezírko, americký superbombardér a hvězda Oktoberfestu",
        "content": "Morning Glory Pool je jedno z termálních jezírek v Yellowstonském národním parku. Turisty odnepaměti přitahovalo křišťálově čistou modří své vody. Někteří návštěvníci ho však považovali za „studnu přání“ a házeli do něj mince, odpadky a další předměty. Nyní už jeho voda není ani křišťálově průzračná ani čistě modrá. Nový americký „neviditelný“ bombardér B-21 Raider má za sebou první úspěšné letové zkoušky. Ty jsou důležitým krokem pro uvedení stroje do provozu. Výrobce Northrop Grumman označuje B-21 za první letoun šesté generace, bude moci sloužit k útokům na dlouhé vzdálenosti pomocí konvenčních i jaderných zbraní. Když jí výčepní sune tuplák za tuplákem, v jeden moment si řeknete, že už to stačí. A pak znova, a znova. Nakonec se servírka doslova ztratí za valem třinácti piv. Téměř přes ně nevidí, naučeným grifem však Verena Angermeierová s jistotou pivní hradbu zvedne a mezi stoly pivnice bez zaváhání donese k hostům. Bývalý poslanec sociální demokracie Petr Wolf, po kterém přes deset let pátrala policie, byl zatčen v Paraguayi. V Česku byl odsouzen za dotační podvod. K zatčení došlo na základě spolupráce s tamním Interpolem. Nyní se řeší přesun Wolfa zpět do Česka, kde by měl nastoupit do vězení. Bývalý prezident Miloš Zeman slavil v sobotu 80. narozeniny. Mezi gratulanty nebyli jen čeští politici a přátelé, ale také evropští státníci. Do Hluboké nad Vltavou dorazil slovenský premiér Robert Fico, kterého doprovodil slovenský ministr obrany Robert Kaliňák. Na oslavě nechyběl ani slovenský prezident Peter Pellegrini, maďarský premiér Viktor Orbán a další vrcholní zástupci evropských zemí.",
        "category": "Domácí",
        "photos": 0,
        "date": "2024-09-29T19:28:00+02:00",
        "comments": 1
    },
    {
        "title": "Přesilovku jsme měli využít, ale není třeba panikařit, uklidňuje Koubek",
        "content": "Plzeň ztratila už počtvrté v aktuální sezoně. Po vyloučení Donáta zkraje druhého poločasu jste více než půl hodiny měli převahu o jednoho hráče. Mrzí vás, že jste ji nevyužili?V této pasáži nám chyběl důraz v šestnáctce. Centrů bylo hodně, ale hlavičky končily v náruči gólmana. Nevytvořili jsme si větší tlak, abychom to dorvali do branky. Nedařilo se to ani narážečkami či individuálními akcemi, finální fáze nebyla na potřebné úrovni. Mrzí nás to, měli jsme přesilovku využít. Ale Boleslav bránila dobře, semkla se. Chybí vám v takových situacích hráč typu Tomáše Chorého?Vzpomněl jsem si na něj, v takovém tlaku se cítí jako ryba ve vodě. Podobné typy jsou Kabongo s Durosinmim, které máme zraněné. Jako důrazný hroťák nám tam momentálně zůstal jen Vašulín. Měl tam dobré věci, kdy udržel a rozděloval míče, jednou mu ve skluzu scházel kousíček k zakončení. Samozřejmě jsme si přáli, aby za to on vzal. Už v poločase šel ze hřiště střelec gólu Prince Adu. To bylo plánované?Vždycky máte něco v hlavě. Ve Frankfurtu podal velký běžecký výkon, ale tentokrát jsme ho nepoznávali v tom, v čem je nejsilnější. Rychlost, udržení míče zády k brance. To se mu nedařilo, jeho výkon nebyl podle očekávání. Na cyklus anglických týdnů není ještě zvyklý. Neuvažovali jste v závěru, že byste na hřiště poslali Hejdu, který je dobrým hlavičkářem?Uvažovali. Už byl připravený na střídání. Šel by na hrot právě kvůli centrům, šli bychom vzadu do dvou stoperů. Ale tyhle plány zcela překazilo vyloučení Tomáše Červa v 85. minutě. Do defenzivní trojice momentálně nemáte důvod sáhnout?Zatím není důvod. Program je náročný, ale pokud nejste pod tlakem celý zápas, ti hráči zase nejsou tolik fyzicky vyčerpaní. Zjišťujeme jejich stav, bavíme se s nimi. Je to stále ve stadiu, že mohou pokračovat. Obranná trojice podala i dnes dobrý výkon. Vyrovnávací gól padl po naší špatně založené akci a krásné střele hostujícího Vydry. Problém byla hra do plných v útoku. Je to čtvrtá ligová ztráta, přitom jste mohli využít pátečního zaváhání Sparty.Jsem realista. Máme mladý kádr, hrajeme Evropskou ligu, není to snadné utáhnout. Jsme třetí, bohužel se ten kontakt s pražskými „S“ trochu ztrácí. Každý vidí, že vršek je odskočený. Těžko se to dohání, ale do konce zbývá ještě spousta kol. Ligové kolo přineslo devět červených karet, dvě sudí ukázal v Plzni. Bude to dlouhodobější trend?Asi to bude spíš náhoda. Nemyslím si, že to bude nějaký trend. Záleží na sudích, jak metr nastaví, jak jsou u toho lidé u VARu aktivní více či méně...",
        "category": "Chance Liga",
        "photos": 11,
        "date": "2024-09-29T19:12:00+02:00",
        "comments": 3
    },
    {
        "title": "O misi neví ani manželka. Ukrajinští agenti musí umět předstírat víru v Putina",
        "content": "„Mým úkolem je připravovat členy hnutí odporu na průzkum, sabotáže, podvratnou činnost a partyzánské aktivity na Ruskem okupovaných územích,“ popsal portálu Hromadske ukrajinský voják s přezdívkou Saša, jenž působí v Silách speciálních operací. Jedním z hlavních úkolů takzvaných důvěrníků je podle něho zvýšit míru nespokojenosti s okupační správou. „Pro naše operativce je nejdůležitější ostražitost a utajení, protože to je nutné pro jejich bezpečnost. Na okupovaném území se mohou spolehnout jen sami na sebe – proto je musíme naučit, jak se vyhnout nebezpečí,“ popsal Saša. V ukrajinské armádě slouží už více než dvacet let. Nejdříve byl velitelem čety, poté roty. V roce 2016, kdy ukrajinská armáda vytvořila Síly speciálních operací na bázi armád NATO, byl jedním z prvních vojáků, kteří prošli výcvikem v rámci amerického programu. Saša a jeho kolegové hledají nové spolupracovníky prostřednictvím různých kanálů. Kandidáti musejí projít přísnou prověrkou. „Ukrajinská armáda identifikuje lidi, kteří jsou vlastenci a jsou ochotní plnit úkoly hnutí odporu. Poté zúží skupinu na nejschopnější zájemce,“ uvedl. Speciální síly podle Saši nenabírají nezletilé a dávají přednost obyvatelům okupovaných území nebo oblastí, jež mohou brzy padnout do rukou nepřítele. „Přijatí kandidáti projdou dálkovým i osobním školením, přičemž to druhé probíhá v podmínkách, které jsou pro důvěrníka co nejbezpečnější,“ konstatoval. Příprava lidí na účast v hnutí odporu je specifická. „Připravujeme konkrétního člověka k plnění konkrétního úkolu. Pokud je úkolem člověka vytvářet proukrajinské graffiti, nebudeme ho učit podvratné činnosti. Pokud se později ukáže, že je připraven plnit složitější úkoly, zorganizujeme pro něj další školení,“ popsal Saša. Nikdo, včetně rodiny agenta, nesmí vědět o jeho činnosti, pokud pro speciální síly nepracuje více příbuzných. „Své lidi učíme vyhodnocovat rizika, splynout s davem a nepřitahovat pozornost,“ uvedl Saša. Za jeden z nejtěžších úkolů považuje, když se operativec musí kvůli misi přidat k okupačním úřadům. V takovém případě ho čeká dvojí život, v rámci něhož je zapotřebí se navenek prezentovat jako zastánce Ruska a jeho prezidenta Vladimira Putina. „V takových případech člověka připravujeme na to, co ho čeká. Včetně toho, že o jeho skutečné práci bude vědět jen malý okruh lidí ve speciálních silách. Bude to pro něho velmi těžké, ale máme všechnu potřebnou dokumentaci a přijde čas, kdy operativec bude moci odhalit, že stál na straně své vlasti,“ míní Saša. Speciální síly jsou podle něho připravené i na to, že jeho agenti „ztratí nervy“ nebo se ocitnou v bezprostředním ohrožení. „Agentura vypracovává evakuační plán okamžitě pro každého svého nového spolupracovníka. Ukrajinská armáda je připravena ho evakuovat i s jeho rodinou,“ konstatoval Saša. Připustil ale, že ne vždy je něco takového možné. Ruská tajná služba FSB někdy zadrží ukrajinského agenta, aniž by věděla, o koho jde, a zase ho pustí. Jindy ale přesně ví, o koho jde. „Někteří naši lidé už zemřeli rukou FSB. Ale to je válka. Nehrajeme tu dětské hry na špiony,“ podotkl Saša.",
        "category": "Zahraničí",
        "photos": 30,
        "date": "2024-09-29T19:03:00+02:00",
        "comments": 34
    },
    {
        "title": "Měli jsme protestovat po boku žen. Omezení Tálibánu začínají vadit i mužům",
        "content": "V srpnu afghánské ministerstvo pro prevenci neřesti a podporu ctnosti ohlásilo nové zákony. Ty vzbudily pozornost především velmi přísnými opatřeními proti ženám, které podle nových pravidel musejí chodit celé zahalené a s mužskými pobočníky. Na veřejnosti nesmí být ani slyšet jejich hlas. Striktní nařízení ale dopadla i na muže. Ti si musejí nechat narůst dlouhé vousy. Nesmějí se oblékat do západního oblečení ani nosit západní účesy. Ve stejný měsíc ministerstvo morálky oznámilo, že identifikovalo 281 příslušníků bezpečnostních složek, kteří si plnovous nenechali narůst. Za porušení tálibánské interpretace islámského práva je nechalo propustit. List The Washington Post (WP) uvádí, že i další státní zaměstnanci se obávají propuštění, protože si nenechali narůst plnovous. Taxikáři čelí podezřením z porušování nových pravidel, pokud pouští zakázanou hudbu nebo mají ve svých vozidlech ženy bez doprovodu. Strážci morálky známí svými bílými hábity též pečlivě dohlížejí na náboženskou praxi. V posledních čtyřech týdnech klepali v některých částech Kábulu na dveře mužů, kteří dlouho nenavštívili mešitu. I příznivce Tálibánu restrikce překvapily a znepokojily. „Všichni jsme praktikující muslimové a víme, co je či není povinné. Ale je nepřijatelné používat proti nám sílu. Dokonce i lidé, kteří podporovali Tálibán, se nyní snaží opustit zemi,“ uvedl Amir, který dříve islamistické uskupení podporoval. Tažení Tálibánu za islámské hodnoty se dotýká především kosmopolitnějších měst jako Kábul, které více přivykly západnímu stylu života. Obyvatelé konzervativnějších vesnic uvádějí, že u nich se příliš nemění. Někteří muži nyní připouštějí, že se měli postavit proti snahám Tálibánu určovat, co lidé smí nosit či ne. „Pokud by muži pozvedli své hlasy, mohli jsme být nyní v odlišné situaci,“ řekl WP nejmenovaný obyvatel Kábulu. „Nyní si každý pěstuje plnovous, protože nechceme být dotazováni, poníženi.“ Odpor mužů vzbuzuje v některých ženách naděje, že se s nimi postaví proti nadvládě islamistů. „Muži od prvního dne mlčeli, což Tálibánu dodalo odvahu k tomu, aby taková pravidla zaváděl i nadále,“ uvádí čtyřiadvacetiletá obyvatelka Kábulu. „Nyní Tálibán podporu mužů konečně ztrácí.“ Stanice NPR připomíná, že se objevilo několik případů, kdy se afghánští muži proti omezením, která Tálibán na ženy uplatňuje, mobilizovali. V říjnu 2022 se připojili k demonstracím žen a požadovali znovuotevření dívčích škol v zemi. Když o několik měsíců později Tálibán ženám zakázal vstup na univerzity, studenti mužského pohlaví v různých provinciích odešli z výuky na podporu svých spolužaček, zatímco více než 60 profesorů mužského pohlaví odstoupilo ze svých funkcí. Poté, co vláda zamezila ženám v přístupu k vzdělání, vznikly iniciativy na jejich podporu, které se však Tálibán snaží potírat. Úřady zadržely afgánského aktivistu za podporu vzdělávání dívek Matiullaha Wesu a bezpečnostní složky zbily a zatkly profesora Ismáíla Mašala, který řídil soukromou univerzitu v Kábulu, již navštěvovalo 450 žen. Podle Zahira, který vedl tajnou školu pro dívky ze sousedství, se proto velká část mužů bojí za ženy více postavit. „Strach z Tálibánu znamená, že jsme v situaci, kdy nemohou nic dělat, aby se něco nestalo jejich rodinám.“",
        "category": "Zahraničí",
        "photos": 23,
        "date": "2024-09-29T19:00:00+02:00",
        "comments": 93
    },
    {
        "title": "Ruský premiér navštíví Irán. Bude jednat o zemědělství a dopravě, tvrdí Moskva",
        "content": "Írán a Rusko čelí od západních zemí kritice za vojenskou spolupráci, díky které Rusko získává íránské zbraně pro svou vojenskou agresi vůči Ukrajině. Mišustin ovšem přiletí do Íránu v době, kdy vedení země zvažuje svou reakci na sérii izraelských úderů na spojenecké hnutí Hizballáh v Libanonu. Při jednom z nich zemřel i šéf Hizballáhu Hasan Nasralláh a vysoce postavený velitel íránských revolučních gard. Rusko a Írán v poslední době posilují své vzájemné vztahy. Ruský prezident Vladimir Putin v polovině září schválil návrh dohody o strategickém partnerství s Íránem. Írán podle Spojených států a jejich spojenců začal Rusku dodávat balistické rakety, podobně jako už dodal tisíce dronů, použitých při náletech proti ukrajinským městům, vesnicím a kriticky významné energetické infrastruktuře. Rusko na oplátku začalo podle médií Íránu poskytovat moderní systémy protivzdušné obrany. Ve válce proti Ukrajině Rusko podle západních i ukrajinských analytiků nasadilo také severokorejské rakety a dělostřeleckou munici. Rusko odmítlo potvrdit, že by balistické rakety od Íránu získalo, připustilo ale, že se Teheránem spolupracuje i „v těch nejcitlivějších oblastech“. Írán tvrdí, že nedodává Rusku zbraně pro válku na Ukrajině.",
        "category": "Zahraničí",
        "photos": 23,
        "date": "2024-09-29T18:30:00+02:00",
        "comments": 42
    },
    {
        "title": "Senát ocenil děkanku FF či instruktory sebeobrany, medaili má i Trojan a Žantovský",
        "content": "Cenu obdržel také novinář Jiří Burýšek, který skrze svůj kanál Jirka vysvětluje věci, na sociálních sítích populárně naučnou formou přibližuje mladé generaci především politická a sociologická témata. Mezi oceněnými je i vědec Tomáš Mikolov, který je světově uznávaným odborníkem na umělou inteligenci. Sám Mikolov byl laureát ceny NF Neuron za Významný objev v oblasti Computer science. Tomáš Mikolov pracoval pro řadu velkých hráčů typu Google, Microsoft či Facebook. Nyní v Česku pomáhá studentům IT s jejich výzkumem. „Věřím, že kdyby se například s pomocí AI zanalyzovaly zdravotní údaje z celé Evropy, tak bychom už dnes z hlediska prevencí mohli dělat takřka magické věci,“ říká v rozhovoru pro iDNES.cz. Stříbrnou medaili si odnesli i manželé Jasmína a Pavel Houdek. Ti vyšli ve známost jako zakladatelé projektu Moderní sebeobrana, který učí ženy i muže, jak se bránit a jak uhájit své hranice. Samotná Jasmína Houdek si prošla několika těžkými životními zkouškami. Ve čtrnácti letech zažila znásilnění a po po mnoho let bojovala s drogovou závislostí, což jí dostalo až na ulici, kde žila jako bezdomovkyně. V dospělosti se jí podařilo vrátit do normálního života. Ocenění se dostalo i do rukou dirigenta Jakuba Hrůšy. Ten je od roku 2016 šéfdirigentem Bamberských symfoniků a od září 2025 se stane novým hudebním ředitelem londýnské Královské opery v Covent Garden. Hrůša je svým světovým významem často srovnáván se slavným českým dirigentem Rafaelem Kubelíkem. Opakovaně ho zvou nejvýznamnější orchestry i operní domy. Přesto zpráva, že se od podzimu 2025 stane hudebním ředitelem Královské opery Covent Garden v Londýně, jež spolu s newyorskou Metropolitní operou či Vídeňskou státní operou patří k několika nejrenomovanějším operním scénám světa, byla před časem překvapivá i pro lidi z hudební branže. Medaili od předsedy Senátu obdržel divadelní a filmový herec Ivan Trojan. Herec, znám pro své osobité výkony, je jedním z nejoblíbenějších umělců v zemi. Proslavil se například v seriálu Četnické humoresky a v různých pohádkách, jako je třeba série Anděl Páně. Trojan je již držitelem ceny Thálie a Českého lva. Hercem byl i jeho otec Ladislav Trojan, bratr Ondřej je filmovým producentem a režisérem a na herectví se dal i jeho syn Josef. Se senátním stříbrem odchází i diplomat Michael Žantovský. Byl mluvčím prezidenta Václava Havla a velvyslancem v USA, ve Velké Británii a v Izraeli. V posledním roce však 75letý Žantovský vstoupil na nové teritorium a pronikl do hlubin sportovní diplomacie. Coby předseda nezávislé expertní skupiny při Českém olympijském výboru se podílel na právním doporučení pro Mezinárodní olympijský výbor ohledně (ne)účasti ruských sportovců na hrách v Paříži. Ocenění si od Miloše Vystrčila převzala děkanka Filozofické fakulty Univerzity Karlovy Eva Lehečková. Vystrčil tímto krokem jménem Senátu reagoval na tragickou událost z 21. prosince 2023, kdy jeden ze studentů zabil 14 svých spolužáků a zaměstnanců fakulty a dalších bezmála 30 zranil. Ocenění je tak podle Vystrčila pro celou fakultu za jejich odvahu se s touto tragickou událostí vypořádat. 1. Lenka Benešová – ekonomka, zakladatelka webu www.tapolitika.cz 2. Jiří Burýšek – novinář, tvůrce kanálu Jirka vysvětluje věci 3. Marie Hájek Salomonová – zakladatelka neziskové organizace Nevypusť duši 4. Jasmína Houdek a Pavel Houdek – zakladatelé projektu Moderní sebeobrana 5. Jakub Hrůša – dirigent 6. Aleš Kýr a Alena Šimánková – historik a archivářka 7. Eva Lehečková a Filozofická fakulta UK – děkanka FF UK 8. Tomáš Mikolov – vědec v oboru umělé inteligence 9. Diana Cam Van Nguyen – režisérka animovaných dokumentů 10. Eva Pavlíková – spoluzakladatelka expertní komunity dobrovolníků Česko.Digital 11. Tereza Salte – influencerka 12. Ivan Trojan – herec 13. Michael Žantovský – politik, diplomat, publicista Před rokem předal Miloš Vystrčil celkem sedmnáct stříbrných medailí. Mezi oceněnými byl podnikatel a filantrop Dalibor Dědek, úspěšný klavírista Tomáš Leitgeb, influencerka Nikol Leitgeb, startup Sharry, který se prosadil i v USA, či Snuggs, výrobce opakovatelně použitelných menstruačních kalhotek. V roce 2022 Vystrčil udělil ocenění například spoluzakladateli organizace Člověk v tísni Igoru Blaževićovi, zpěvačce Idě Kelarové nebo tanečníkovi Yemimu Akinyemi Dele. Medaili získal autor mobilní aplikace Záchranka Filip Maleňák i reprezentační tým, který na mistrovství světa ve fotbale v roce 1962 vybojoval v Chile stříbro, což je dodnes jedním z největších úspěchů českého fotbalu. Vystrčil v témže roce předal cenu také farářům Českobratrské církve evangelické Jakubovi Helebrantovi a Karlovi Müllerovi, kteří na sociálních sítích vystupují pod názvem Pastoral Brohters a snaží se přiblížit mladým lidem křesťanskou víru pomocí zábavných videí, v nichž boří mýty a stereotypy o křesťanství.",
        "category": "Domácí",
        "photos": 18,
        "date": "2024-09-29T18:00:00+02:00",
        "comments": 12
    },
    {
        "title": "Rakovina vaječníků? Léčbu lze zvládnout, věří zakladatelka organizace",
        "content": "„V roce 2019 jsem si vyslechla diagnózu – rakovina vaječníků. Bylo mi 40 let a byl to pro mě šok,“ vypráví Eva, u níž tehdy testy odhalily i genetickou mutaci BRCA 1 (mutace genů, která má za následek dědičné formy nádorů vaječníků, mutace významně zvyšuje i riziko rakoviny prsu, tyto nádory postihují zejména mladší ženy do 40 let věku, pozn. red.). Eva neprodleně podstoupila operaci a chemoterapie. Poté se také dostala k experimentální léčbě, kterou ještě tehdy neproplácela pojišťovna. „Zachránilo mi to nejspíš život. Podstoupila jsem i odstranění vaječníků (adnexektomii) a dělohy (hysterektomii),“ vzpomíná Eva, u níž v rodině byl přenašečem BRCA 1 tatínek. „Věděla jsem, že máme v rodině velký výskyt onkologických onemocnění, ale tehdy mi nikdo neřekl, že bych se měla nechat testovat. Mezi stanovením diagnózy a operací navíc vzniklo hrozné vzduchoprázdno. Věděla jsem, že je to závažné onemocnění, ale chybělo mi slyšet, že to třeba dobře dopadne. Chyběly mi motivující příběhy jiných žen s tímto onemocněním,“ popisuje mi Eva důvody, z nichž mimo jiné vzešla pacientská organizace Veronica. Ta sdružuje ženy s karcinomem endometria, vulvy, vaječníků, děložního hrdla a ženy s genetickou mutací BRCA 1 a BRCA 2. „Pacientky se snažíme zachytit v záchranné síti. Někdy potřebují od někoho jiného slyšet, že to zvládnou a že to bude mít dobrý konec,“ potvrzuje zakladatelka organizace a ředitelka nadačního fondu Hippokrates Veronika Cibulová. „Snažíme se ženy vzdělávat, aby onemocnění dobře porozuměly. Lépe se pak uzdravují a vědí, co čekat. K tomu slouží i Centrum informací pro pacientky U Apolináře. S informacemi a porozuměním je dobrá naděje to mnohem lépe zvládnout. To mi přijde smysluplné a přála bych si, aby taková péče byla dostupná v každém Komplexním onkologickém centru,“ doplňuje Cibulová. Sdružuje pacientky s onkogynekologickým onemocněním. Ženy mohou přijít každou středu do jejího Centra informací pro pacientky v Apolináři. Pro pacientky i jejich blízké je také k dispozici e-mail info@pacientska-organizace.cz Eva se spojila s pacientskou organizací zhruba rok po operaci, a dnes je její aktivní členkou. „I když jsem občas unavenější, užívám si života. I bez dětí může být život krásný a naplněný. Výhledy do budoucna byly tenkrát tak dramatické, a to, že nemám dělohu pro mě nebylo tak důležité. Chtěla jsem hlavně žít,“ vypráví Eva, z které energie jen srší. A dodává: „Nemusíte na to být samy. Dnes se vždy najde způsob, kam se obrátit a kde najdete pochopení. Jednou z možností je právě třeba pacientská organizace Veronica.“ „Pacientkám, které přicházejí po indikaci k operaci, vysvětlíme, co je čeká, jak dlouhá bývá rekonvalescence, vysvětlíme, co je port či co si mají vzít s sebou na chemoterapii. Nejvíc se ženám rozzáří oči, když vidí, že někomu se stejným onemocněním se dobře daří a žije kvalitní život. V tu chvíli místo, aby jely samy domů v pláči, s námi pijí kávu v příjemném prostředí a zjišťují, že léčbu lze zvládnout. I proto natáčíme pro pacientky testimonialy. Jsou to příběhy žen zaznamenané na kameru. Někdy potřebujete vlít naději do žil a my víme, že slyšet něčí příběh úspěšné léčby, hodně pomáhá. Stejně jako pohlazení slovem. Jde nám o to, aby ženy věděly, že na boj s nemocí nejsou samy,“ potvrzuje Cibulová. U rakoviny vaječníků je bohužel velké riziko recidivy. Mezi ně ale Eva nepatří. „Recidiva se naštěstí zatím neobjevila a teď si užívám každý den. Všechny od té operace už jsou navíc, bonusové. Člověk se konfrontuje se smrtelností a najednou spousta věcí v životě není tak dramatická. Věci už nerozboruje, ale dělá je. Protože neví, jak dlouho je ještě bude moct dělat,“ uzavírá Eva svou zkušenost. V případě karcinomu vaječníku bohužel neexistuje žádná účinná prevence. Toto onemocnění se navíc dlouho nijak specificky neprojevuje a často se na něj proto přichází až v pokročilém stádiu. S prevencí dalších onkogynekologických onemocnění je tomu ovšem jinak a prevence je u nich klíčová. „Každá žena by měla vědět, že má třikrát za život nárok na takzvanou HPV DNA testaci. Když je vám právě 35, 45 a 55 let, tak je hrazená pojišťovnou,“ vysvětluje Cibulová. Výhodou takového testu je, že se na něj nedívá lidské oko, nýbrž počítač. A počítač dá informaci, zda je HPV přítomno nebo ne. Ženy s přítomností HPV typu 16/18/45 je vhodné bez ohledu na výsledek cytologického vyšetření odeslat ke specializovanému kolposkopickému vyšetření. V řadě nádorů, které spadají mezi ty, jimž se organizace Veronica věnuje, je nádor dělohy neboli endometria. Souvislost mezi obezitou a karcinomem endometria je ze všech nádorových onemocnění největší. „Dbejte na vyváženou stravu s nižším podílem tuků, optimální poměr pohybu a odpočinku, to vám pomůže k udržení hmotnosti a snížíte tak riziko karcinomu dělohy,“ radí zakladatelka pacientské organizace. „Mým přáním je, aby o nás věděla každá žena, která onemocní gynekologickým nádorem. Ženám bych vzkázala, aby se staraly o své zdraví, naslouchaly svému tělu a nenechaly se odbýt, pokud vnímají, že nejsou v pořádku. Není problém se nám ozvat a zjistit, zda jste pro sebe udělaly všechno správně,“ doplňuje na závěr Cibulová.",
        "category": "Domácí",
        "photos": 5,
        "date": "2024-09-29T17:55:00+02:00",
        "comments": 1
    },
    {
        "title": "Koudelka vynechal v Hinzenbachu závěrečné kolo druhého závodu a skončil třicátý",
        "content": "V sobotu skončil Koudelka při prvním startu v letní sezoně desátý a připsal si v Grand Prix nejlepší výsledek za posledních šest let. Dnešní závod vyhrál Němec Andreas Wellinger o 0,9 bodu před domácím Janem Hörlem. Celkové pořadí před závěrečným závodem vede Polák Pawel Wasek o 18 bodů před Rakušanem Stefanem Kraftem. Seriál vyvrcholí 5. října v Klingenthalu.",
        "category": "Ostatní",
        "photos": 0,
        "date": "2024-09-29T17:41:00+02:00",
        "comments": 0
    },
    {
        "title": "Ruský národ je nastaven, aby trpěl, má krutější povahu, říká bývalý velvyslanec",
        "content": "Podle Pivoňky je u současného Ruska patrná změna v jeho politice, která souvisí s novým světovým řádem. „Současné Rusko se vrátilo ke svým kořenům, k imperiálnímu maximalismu,“ řekl na úvod debaty. Rusko tak podle něj reaguje na změnu center světové moci. „Putin nazývá Západ takzvanou Zlatou miliardou a sám sebe staví do role vůdce zbylých sedmi miliard,“ myslí si bývalý velvyslanec. Putin se tak podle Pivoňky vymezuje vůči západnímu etnocentrismu a sází na rozvoj se státy takzvaného globálního jihu. S tím souvisí i sázka na ekonomickou skupinu BRICS. Uskupení, kde je hlavní silou právě Rusko spolu s Čínou a Brazílií, má hrát roli jakési protiváhy skupiny G7, tedy sedmi největších ekonomik světa. „Konflikt mezi současným Ruskem a onou Zlatou miliardou nekončí válkou na Ukrajině. Ten konflikt je vyhlášen na desítky let dopředu,“ varoval Pivoňka. Právě vytrvalost ruského plánování by mohla být podle bývalého velvyslance agresorovou výhodou v současné válce na Ukrajině. „Rus ví, že pomsta nejlépe chutná za studena,“ varoval. Pro další dění ruské války na Ukrajině bude klíčový i výsledek prezidentských voleb v USA. Americké priority se ale podle Pivoňky obrací jiným směrem než je Ukrajina bez ohledu na výsledek klání mezi Kamalou Harrisovou a Donaldem Trumpem. Konkrétně se podle něj Spojené státy připravují na konflikt s Čínou, jehož hlavním předmětem bude Tchaj-wan. Už nyní navíc probíhá soupeření mezi USA a Čínou ve státech Latinské Ameriky, kam komunistická velmoc expanduje především přes výstavbu velkých přístavů nebo investicemi do těžby lithia. Evropa tak podle diplomata bude muset v dohledné době převzít otěže podpory Ukrajiny a zadržování ruského vlivu. Podle bývalého ambasadora dochází v Rusku v 21. století k systematické tvorbě takzvaných historických symbolů, kam patří i nová slova ruské hymny a ideologizace historie. To probíhá v zásadě pouze na úrovni glorifikace hrdinů ze druhé světové války. To je podle Pivoňky v tak multinárodnostním státě s mnoha náboženstvími jediné pojítko. V Rusku žije odhadem 16 milionů lidí hlásící se k muslimskému vyznání, a kromě něj a pravoslaví je za oficiální náboženství považovaný ještě judaismus a budhismus. I přes takto diverzifikované zastoupení různých náboženství je podle bývalého velvyslance důležitým elementem právě pravoslavná církev. „V liberálních demokraciích je základem systému jedinec. V Rusku je to národ. To má kořeny v pravoslavné církvi,“ vysvětloval Pivoňka. „Ruský národ je historicky nastaven na to, aby trpěl,“ zmínil bývalý velvyslanec. Vyzdvihl při tom například pozdní konec nevolnictví. To v Rusku zaniklo až v roce 1861. V českých zemích ho přitom Josef II. zrušil patentem už v roce 1781. „Rusové chtějí řád a pořádek a chtějí uznání. A když ho nedostanou, jsou připraveni bojovat,“ pokračoval diplomat. „Ta povaha je daleko krutější, než je ta naše,“ upozornil Pivoňka. V otázce ruského pohledu na Českou republiku Pivoňka vypíchl členství v NATO. To je pro Rusko tím úhlavním nepřítelem, což režim Vladimira Putina dává často najevo i vyhlašováním takzvaných červených linií. To se v zásadě projevuje vydíráním ostatních států tak jako v případě hrozeb použití jaderných zbraní. Zároveň Pivoňka hovořil i o traumatu pro ruský národ, kterým je dodnes rozpad Sovětského svazu. „Rusko je řízeno lidmi, kteří zažili rozpad Sovětského svazu. A pro ně je období, kdy v postsovětských státech vznikala občanská společnost po rozpadu, to nejhorší období,“ nastínil bývalý velvyslanec.",
        "category": "Domácí",
        "photos": 5,
        "date": "2024-09-29T17:36:00+02:00",
        "comments": 150
    },
    {
        "title": "Florbalistky Vítkovic zdolaly doma Zug United a jsou v semifinále Poháru mistrů",
        "content": "Zug vstoupil do utkání lépe a podíl na tom mělo i trio českých reprezentantek. Už po 13 sekundách prostřelila Nikolu Příleskou Martina Řepková a v 8. minutě zvýšila tečí nahození Ivany Šupákové Denisa Ratajová. Vzápětí ještě Řepková trefila horní tyč. V čase 12:24 snížila Vendula Maroszová, která Micheline Müllerové změnila směr střely Venduly Beránkové. Po 17 sekundách druhé části vyrovnala svou druhou brankou v utkání Maroszová, ale ve 23. minutě vrátila Zugu náskok po přihrávce Řepkové Sonja Bichselová. Za 109 sekund smazala ztrátu Natali Kalábová a v 50. minutě dostala Vítkovice poprvé do vedení Klára Horčičková. Náskok zvýšily Sára Seevaldová, která využila přesilovku při vyloučení Ratajové, a Nela Sikorová. Hostující celek ještě zkorigoval výsledek díky gólu Šupákové po asistenci Řepkové. Ženy - odveta: 1. SC Vítkovice - Zug United 6:4 (1:2, 2:1, 3:1)Branky: 13. a 21. Maroszová, 25. Natali Kalábová, 50. Horčičková, 54. Seevaldová, 55. Sikorová - 1. Řepková, 8. Ratajová, 23. Bichselová, 57. Šupáková. Vyloučení: 1:1. Využití: 1:0. První zápas: 5:4, postoupily Vítkovice.",
        "category": "Ostatní",
        "photos": 0,
        "date": "2024-09-29T17:29:00+02:00",
        "comments": 0
    },
    {
        "title": "Ewertonova penalta? Nezlobím se na něj, vždyť pak rozhodl, smál se Hapal",
        "content": "Neproměněné pokutové kopy musejí jeho svěřence už pomalu děsit. Čtyři zahodili v penaltovém rozstřelu s Kodaní, čímž se připravili o letošní postup do hlavní fáze Konferenční ligy. „Když vyhrajeme, tak je to úsměvné, že jsme zase nedali penaltu,“ pravil Hapal. „Máme určené tři střelce a kdo z nich si věří, jde kopat. Měnit to nebudeme.“ Kouč zároveň připomněl, že Ewerton až do předkola Konferenční ligy s Kodaní všechny penalty proměnil. „Nebudu se na něj zlobit, určitě je zklamaný, ale stejně utkání tím druhým gólem rozhodl,“ upozornil Pavel Hapal. Sudí Zaoral nařídil pokutový kop po konzultaci s videoasistentem za ruku Čoudka, který ve zdi zablokoval střelu z přímého kopu. Českobudějovický brankář Vilém Fendrich podotkl, že jak Ewertona zná, předpokládal, že bude kopat doprava nahoru, nebo na střed. „Pro gólmana je těžké stát do poslední chvíle, ale nakonec jsem pohyb zastavil včas a stihl balon nohou vykopnout,“ komentoval svůj zákrok. Uvědomil si, jak Baník na penalty selhal v evropském poháru? „Jo jo jo, to vím. Proti Kodani to ale překopávali, dneska bránu trefil,“ usmál se. „Kopl to slabě a kousek nad zemí. Zřejmě chtěl balon poslat výš.“ Budějovický brankář Vilém Fendrich chytá penaltu v utkání s Baníkem. „Pokud by střílel více nahoru, byl by to jasný gól,“ přitakal spoluhráč Holzer. „Ewe zkusil něco, co asi nikdo nečekal. Ale zlobit se na něj nebudeme, protože zase dal gól. Je to rozdílový hráč. A neproměnit penaltu... To se stává i větším fotbalistům.“ Holzer odmítl, že by se Ostravští pokutových kopů báli. „To nemůžeme, na to nesmíme myslet, protože bychom si už předem říkali, že je nedáme.“ Baník proti Českým Budějovicím jen splnil povinnost porazit poslední mužstvo soutěže, které do dnešního duelu v předešlých osmi vstřelilo jediný gól a 21 jich dostalo... „Víte, jak to bývá,“ řekl Hapal. „Tíha povinnosti na našich hráčích ležela, což bylo znát hlavně v úvodu, kdy jsme byli nervózní a nepřesní. Ale pomohl nám první gól. Škoda, že Ewe neproměnil tu penaltu.“ To navíc nebyla jediná šance, kterou Baník nevyužil. Prekop byl sám před Fendrichem, ale nedal, Kubalovu branku pro změnu sudí neuznali kvůli těsnému ofsajdu. „Moc bych mu už ten gól přál, navíc byl po pěkné akci s Jirkou Klímou a Buchtičem (Buchtou),“ řekl Hapal. „Pak dostaneme z ojedinělé akce, ze standardky gól a je to drama až do konce.“ Namísto třetího gólu přišlo snížení. Po přímém kopu Čermáka se trefil Adediran, který na jaře v Baníku hostoval. „Pro Budějky to je asi největší kvalita směrem dopředu, hodně na něj sázejí. Bylo na něm znát, že se tady chce ukázat. Rozloučili jsme se ale v dobrém,“ konstatoval Pavel Hapal. Hosté měli s nastavením osm minut na to, aby zkusili vyrovnat, jenže Ostravští závěr zvládli s přehledem a protivníka už ke své brance nepustili. „Efektivita nám schází. Ať už je výsledek jakýkoliv, bolí, protože to je zase prohra,“ řekl českobudějovický trenér František Straka. „Ale nevzdáváme se, pokračujeme v nasazení, v obětavosti, máme vůli něco dokázat, zlomit to. Věřím, že to přijde.“",
        "category": "Chance Liga",
        "photos": 9,
        "date": "2024-09-29T17:13:00+02:00",
        "comments": 2
    },
    {
        "title": "Kapitán basketbalové reprezentace Hruban bude hrát za italské Scafati",
        "content": "K novému týmu se Hruban připojil po úvodním kole italské ligy, do které Scafati vstoupilo vítězstvím nad Sassari. „Dorazil jsem trochu později, ale jsem si jistý, že se rychle dostanu do formy a předvedeme fanouškům skvělou sezonu,“ uvedl český basketbalista. „Přišel k nám hráč s velkými evropskými zkušenostmi, který se umí zhostit vůdčí role. Vojtěch nám pomůže být nebezpečnější na perimetru,“ řekl sportovní ředitel Eugenio Agostinelli. Hruban ovládl s Nymburkem devětkrát českou ligu. Úspěchy sbíral i v Londýně, s Lions vyhrál britskou ligu, play off i pohár. Také s Choletem si zahrál Ligu mistrů a loni v říjnu v ní jako první hráč pokořil hranici 1000 bodů. V soutěži nasbíral 1112 bodů a vedl historické pořadí, než ho v dubnu předstihl Gruzínec Giorgi Šermadini z Tenerife.",
        "category": "Basket",
        "photos": 0,
        "date": "2024-09-29T17:01:00+02:00",
        "comments": 0
    },
    {
        "title": "O svátcích utratí americké domácnosti online rekordní sumy, předpovídá analýza",
        "content": "Obyvatelé Spojených států amerických mají v plánu využít slevové akce, které tamní obchodníci na konec letošního roku již tradičně připravují. Největší poptávka se očekává po zlevněné elektronice, oblečení i po sportovním zboží. Více než polovina Američanů má nakupovat hlavně přes telefon, píše portál The Washington Post. „Američtí spotřebitelé se těší na nejvýznamnější část letošní nákupní sezony. Přispívá k tomu i solidní růst jejich mezd z poslední doby i stále velmi silný pracovní trh. Tyto faktory jim dávají potřebnou důvěru i motivaci ke zvýšení výdajů,“ potvrzuje také analytik John Mercer z výzkumné společnosti Coresight Research. Aktuální americké maloobchodní tržby jsou v posledních měsících poměrně stabilní a nevymykají se předchozím trendům. V srpnu tyto tržby v meziměsíčním srovnání stouply o 0,1 procenta. Proti loňskému srpnu však byly vyšší o zhruba 2 procenta. Zároveň je ale zřejmé, že Američané během letošního léta příliš neutráceli za elektroniku či nábytek. To potvrzuje myšlenku, že tyto výdaje mají v plánu až na konec nynějšího roku. „Očekáváme, že řada Američanů bude letos nakupovat dražší televizory. Podobné to bude i v případě dalších spotřebičů, které v domácností využívají. Značnou poptávku očekáváme také třeba u cenově náročnějších make-upů či hydratačních krémů. Data ale také ukazují, že zákazníci mají v plánu hledat a využívat lákavé slevové akce,“ domnívá se odborník Taylor Schreiner, který působí ve společnosti Adobe Digital Insights. Maloobchodního analytika Mickeyho Chadha ze společnosti Moody’s nová analýza nepřekvapila. Její výsledky podle něj potvrzují aktuální i budoucí trendy. Zároveň ale odborník doplňuje, že apetit k utrácení mohou v konečném důsledku velmi ovlivnit právě i obchody. „Je na obchodnících, jaké slevy zákazníkům nabídnou. Měli by ale myslet na to, že řada amerických spotřebitelů s nákupy otálí do doby, dokud nenarazí na opravdu zajímavou nabídku,“ komentuje situaci Chadha. Dominantní většina amerických obchodů plánuje na konec letošního roku velmi lákavé slevy, které se mají dotknout primárně sportovního zboží. Nejlepší nabídky by měly být k mání v týdnu kolem Dne díkůvzdání. Průměrné slevy v tomto období by se měly vyšplhat až na hranici 30 procent. Výprodeje se mají protáhnout právě až do konce prosince. Řadu amerických domácností ale stále trápí vysoké ceny bydlení i potravin. Zadlužení tamních spotřebitelů se zvyšuje a podle odhadů by k růstu mělo docházet i v dalších měsících. Analytik Taylor Schreiner očekává, že výdaje na splátky v případě amerických domácností do konce roku 2024 meziročně stoupnou o asi 11,4 procent, uzavírá The Washington Post.",
        "category": "Ekonomika",
        "photos": 3,
        "date": "2024-09-29T17:00:00+02:00",
        "comments": 2
    },
    {
        "title": "Podnikání v Ostravě opět podraží, vzroste daň z nemovitosti",
        "content": "Dosavadní koeficient 1,5 byl zrušen. Místo něj se v Otravě zavádí nový místní koeficient pro různé skupiny nemovitostí. Pro průmysl, stavebnictví, dopravu, energetiku, zemědělskou výrobu a zpevněné plochy určené k podnikání se zvyšuje z 2,55 na 3,2, pro ostatní podnikání, rekreační budovy, garáže a zemědělské nemovitosti zůstává 1,5. „Závaznou vyhlášku upravující koeficient daně jsme museli změnit kvůli změně legislativy. Jinak bychom přišli o několik stovek milionů,“ přiblížila důvody, proč se už podruhé po sobě zvyšuje daňová zátěž podnikatelů, náměstkyně ostravského primátora Lucie Baránková Vilamová. „Důležité je, že nezvyšujeme daně fyzickým osobám, které vlastní byty a domky.“ Změnu však pocítí podnikatelé napříč městem. Pro rok 2024 je odhadován celkový výnos ve výši cca 533 milionů korun. Nově by měl stoupnout na přibližně 686 milionů. Proti navýšení koeficientu se postavil někdejší ostravský primátor Tomáš Macura. „Těch 150 milionů půjde na vrub podnikatelských subjektů. Jejich zátěž se zvyšuje už druhým rokem za sebou,“ konstatoval Tomáš Macura. „Předpokládal jsem, že město opraví ten právní paskvil, kdy více platily firmy v zónách pro těžký průmysl, ale třeba koksovna ne, to se ale nestalo.“ Podle Lucie Baránkové Vilamové však právě tato úprava pozici jednotlivých firem narovná. „V tuto chvíli to narovnáváme a už nyní bude třeba tolikrát zmiňovaná koksovna patřit tam, kam má, vysvětlila náměstkyně primátora. Oslovené ostravské firmy z navýšení koeficientu daně z nemovitosti nadšené pochopitelně nejsou. Například podle zástupců společnosti Vítkovice není v Ostravě pro další skokový růst přímé daně důvod. „Vítkovice jsou v Ostravě více než 195 let vlastníkem spousty pozemků a budov. Daň z nemovitostí citelně narostla už letos, ze zhruba 2,7 milionu v roce 2023 na přibližně 6,5 milionu korun. Další zvýšení koeficientů bude znamenat růst odhadem na deset i více milionů korun,“ konstatovala mluvčí společnosti Vítkovice Eva Kijonková. A mnoho firem může podle ní být stále znevýhodněno. „Řada pozemků v Ostravě je stále vedených jako místa pro těžký průmysl nebo energetiku, i když se tam už reálně rozvíjí developerské projekty, IT nebo jiný lehký průmysl. To je věc, kterou je třeba vyřešit,“ dodala Eva Kijonková. Na navýšení bude muset reagovat i společnost Liberty Ostrava, byť z té město v dalších měsících možná příliš peněz neuvidí. „Daň z nemovitých věcí tvoří významný fixní výdaj společnosti a zvýšení tohoto fixního výdaje se nás dotkne v řádech milionů korun ročně,“ konstatovala ředitelka pro komunikaci Kateřina Zajíčková. Výrazným vlastníkem pozemků v Ostravě je i státní podnik Diamo. „Jakékoliv navýšení daně z nemovitosti ovlivní v budoucnu náš rozpočet na zahlazování následků hornické činnosti. Přesto motivaci zvýšit příjmy statutárního města Ostravy rozumíme,“ komentoval navýšení koeficientu daně mluvčí Diama Tomáš Indrei. Ostrava ale není jediným městem, které pro příští rok koeficient daně z nemovitosti navyšuje. Podle údajů Sbírky právních předpisů územních samosprávných celků se od 1. ledna 2025 chystá koeficient změnit 85 obcí napříč krajem, včetně třeba Havířova, Karviné nebo Frýdku-Místku. A další na to ještě mají, podle zákona, čas do 1. října 2024.",
        "category": "Ostrava",
        "photos": 5,
        "date": "2024-09-29T16:52:00+02:00",
        "comments": 0
    },
    {
        "title": "Baník - Budějovice 2:1, trápení hostů pokračuje, v závěru jen snížili",
        "content": "Slezané prohráli jediné z posledních osmi kol, pět ligových zápasů po sobě bodovali a jsou čtvrtí. Dynamo jako jediné v soutěži v úvodních devíti kolech nevyhrálo, z toho osmkrát prohrálo, a s jedním bodem je stále na dně tabulky. Na patnácté Teplice ztrácí už pět bodů. utkání jsme sledovali minutu po minutě Papírový favorit potřeboval proti poslednímu týmu tabulky 30 minut na to, aby se dostal do provozní teploty. Pak se z platonického tlaku Baníku zrodila první větší šance, kterou Buchta volejem po Holzerově centru na zadní tyč proměnil v gól. V ligové sezoně dal druhou branku. „První půlhodinu jsme byli rovnocenní. Pak přišla situace, která nás stála první gól. Mrzí to, poněvadž se to stále opakuje. To nás hodilo dolů,“ řekl trenér Českých Budějovic František Straka. Vzápětí měla Ostrava blízko ke druhé trefě. Rozhodčí Rouček u videa odhalil po přímém kopu Šína hraní rukou v českobudějovickém vápně. Ewerton se postavil k penaltě, jenže Fendrich jeho technický pokus do středu brány nohou vyrazil. „Škoda toho. Musím se na to ještě podívat, ale někdy se to stane. Střelce na penalty měnit nebudeme,“ uvedl kouč Ostravy Pavel Hapal. Druhá půle začala další tutovkou Ostravy. Po Šínově kolmici běžel ve 47. minutě úplně sám na branku Prekop, ale znovu byl úspěšnější brankář Fendrich, který vystihl pokus o lob. Domácí neměli tolik vyložených šancí, jak by si možná přáli, proto byl zápas stále otevřený. Jenže Dynamo směrem dopředu bylo neškodné. „Byli jsme dnes nepřesní a ten terén tomu dost napomáhal. Byla to spíše výhoda pro soupeře,“ postěžoval si Hapal na kvalitu trávníku. Ostrava se tak uklidnila až v 72. minutě. Střídající Kubala rozjel kontr do otevřené obrany, křížnou přihrávkou pak uvolnil Ewertona a ten z levého křídla levačkou prostřelil Fendricha. V sezoně nejvyšší soutěže se zapsal mezi střelce počtvrté. Baník záhy z dalšího brejku i potřetí rozvlnil síť, ale po přezkoumávání u videa byl střelec Kubala v těsném ofsajdu a skóre se nezměnilo. Tři minuty před koncem z ojedinělé akce na druhé straně po standardní situaci vypadl míč na malé vápno k Adediranovi, který proti svým bývalým spoluhráčům snížil a zdramatizoval závěr. Ale v něm už se ani na jedné straně nic zásadního nepřihodilo. Ostrava prohrála jediný z posledních 10 domácích ligových duelů s Budějovicemi. Jihočeši venku v lize 32 utkání za sebou nevyhráli, navíc mají se dvěma góly nejhorší útok nejvyšší soutěže a s 23 inkasovanými brankami i nejslabší defenzivu. „I tak si myslím, že mám za co kluky pochválit. Nevzdávali se, chtěli se o to porvat. Dali jsme venku gól, to nás může nakopnout. Mančaft ukazuje progres, sílu, máme se od čeho odrazit,“ prohlásil Straka. Rozhodčí: V. Zaoral - K. Hájek, S. Pochylý Počet diváků: 6 545 (43 % z kapacity 15 123)",
        "category": "Chance Liga",
        "photos": 8,
        "date": "2024-09-29T12:45:00+02:00",
        "comments": 9
    },
    {
        "title": "Kapesné jim zůstane. Vyhláška dá vězňům pravidla, jak s penězi nakládat",
        "content": "Vězňům z darů od blízkých, ale ani ze starobních a invalidních důchodů či výsluh aktuálně nezůstává nic. A to je problém třeba v momentě, kdy si potřebují koupit léky nebo známku na dopis pro právníka. Od Nového roku se to ale změní. Ministerstvo spravedlnosti připravilo vyhlášku, která „kapesné“ nově povoluje. Podle ní si vězni budou smět nechat více než čtvrtinu ze všech typů příjmů, na dluhy půjde zbývajících 72 procent. Minimální kapesné tak lidem ve věznicích bude ponecháno, podobně jako i lidem na svobodě zůstává minimální nezabavitelná částka. Tyto peníze budou moci vězni využít nejen na nákupy toho nejnutnějšího, ale věznice jim bude také část spořit. Z nastřádaných peněz si budou moci po propuštění zaplatit cestu domů nebo bydlení. Lidem, kteří ve vězení nemohou pracovat, se tak od ledna „srovnají“ podmínky s pracujícími spoluvězni. Ti si totiž z výplaty část peněz, přesněji právě 28 procent výdělku, nechávat mohou. Odsouzení důchodci ale své jiné příjmy ne. „Vězni, kteří nejsou pracovně zařazeni bez vlastního zavinění, se dostávají fakticky do neodůvodněně horšího postavení v porovnání s pracovně zařazenými odsouzenými, kterým stávající právní úprava garantuje, že část jejich pracovní odměny nepodléhá exekučnímu postihu,“ vysvětluje ministerstvo spravedlnosti, proč ke změně přistoupilo. Podle Asociace organizací v oblasti vězeňství je každý pátý vězeň v Česku starobním nebo invalidním důchodcem. „Ze zkušeností organizací pracujících ve vězeňství vyplývá, že zhruba 80 procent vězněných osob má exekuce. Jsme proto velmi rádi, že novela nyní tuto situaci, kdy si lidé nemohli ani zavolat blízkým, napravuje. Může jít zhruba až o pětinu všech lidí ve věznici,“ komentovala před časem změny Pavla Aschermannová z asociace. Ministerstvo spravedlnosti dodává, že kromě invalidních a starobních důchodců se bez práce mohou ocitnout vězni i proto, že pro ně v zaměstnáních není dostatečná kapacita. Vyhláška navazuje na novelu zákona o výkonu trestu, kterou v lednu podepsal prezident Petr Pavel. „Každému odsouzenému, který měl v příslušném měsíci jakýkoli příjem, se z jeho peněz bude tvořit finanční rezerva, která mu bude vyplacena po propuštění z výkonu trestu. Tím dojde k usnadnění přechodu odsouzených na svobodu, kdy období těsně po propuštění je – právě mimo jiné i s ohledem na nedostatek finančních prostředků odsouzených – z hlediska recidivy nejkritičtější,“ uvedlo už dříve ministerstvo spravedlnosti. Přesto novinky pro vězně nejsou pouze výhodné. Vyhláška, která prošla bez zásadních připomínek a nyní pouze čeká na formální „odklepnutí“ vládou, zdražuje denní sazbu za náklady ve výkonu vazby a trestu zhruba o 30 korun. Za den ve vězení se tedy odsouzeným bude z jejich příjmů strhávat 80 korun. Podle právníka Jiřího Matušky je změna potřebná. Matuška se specializuje na práva lidí omezených na osobní svobodě v Kanceláři veřejného ochránce práv, na kterou se v minulosti obracely desítky odsouzených se stížnostmi, že kvůli dosavadním pravidlům nemají ani na zmíněné léky či hygienické potřeby. Dostávali se také do spirály dluhů, které bylo potřeba splácet hned. „Trest odnětí svobody není trest ztráty důstojnosti. To, že části odsouzených po zaplacení dluhů vůbec nic nezbývá, rozhodně důstojné není. Ano, mýdlo, toaletní papír, případně hygienické vložky jim musí poskytnout věznice, ale sami si nemohou pořídit například ani potřebné léky s doplatkem nebo poštovní známky či papír. Někteří se proto i ve věznici dál zadlužují,“ popsal Matuška. Za změnu úřad ombudsmana bojoval už od roku 2018. Přitom pravidla se v čase různě měnila. „V minulosti dokonce jednu dobu panoval opačný extrém (oproti současnosti), kdy vězňům naopak neodcházely na úhradu jejich dluhů žádné peníze. To samozřejmě bylo nepříjemné pro věřitele,“ připomněl Matuška.",
        "category": "Domácí",
        "photos": 2,
        "date": "2024-09-29T16:34:00+02:00",
        "comments": 22
    },
    {
        "title": "Klimkovice zažívají dopravní kolaps. Po uzavření tunelu na D1 stojí kolony v centru",
        "content": "„Město Klimkovice opět prožívá náročný dopravní víkend s přetíženým centrem. Zatímco běžně městem projede za den zhruba do 6000 aut, tak při uzavření klimkovického tunelu je to bezmála desetinásobek. A to včetně kamionové dopravy,“ uvedla. Město i nejbližší okolí tak prožívá dopravní kolaps. Aktuálně je tunel uzavřen po celý víkend pravděpodobně až do pondělního rána. Doprava je přetížená, u kruhového objezdu na hlavním tahu městem se tvoří kolony. Podle informací, které město obdrželo od Ředitelství silnic a dálnic, jsou částečné i celkové uzavírky tunelu naplánovány i v dalších týdnech. „Aktuální uzavření klimkovického tunelu kvůli změně technického řešení zabezpečení náhradního zdroje energie pro tunel, které ani do budoucna nepřinese Klimkovicím nic dobrého, nepovažujeme v této chvíli za vhodný postup. Město se ještě vzpamatovává z následků povodně, a ob víkend tu máme pro změnu dopravní kolaps umocněný i tím, že některé okolní náhradní trasy jsou po povodních také uzavřeny,“ uvedl starosta Jaroslav Varga (Občané Klimkovic).",
        "category": "Ostrava",
        "photos": 5,
        "date": "2024-09-29T16:04:00+02:00",
        "comments": 36
    },
    {
        "title": "Neúspěch to není. Vládní kandidáti skončili za mnou, říká poražený komunista",
        "content": "Měl jste nakročeno do Senátu a do druhého kola jste vstupoval jako favorit. Co vám chybělo k úspěchu? Nemyslím si, že prohra v druhém kole znamená neúspěch. V prvním kole jsem porazil politiky vládních stran, konkrétně pana Jiřího Kulhánka (ODS) a pana Štefana Drozda (STAN). Je smutné, že o senátorovi za volební obvod Chomutov rozhodlo pouhých šest procent voličů (rozdíl mezi vítězem Přemyslem Rabasem a Komínkem byl 765 hlasů, tedy necelých šest procent, pozn. redakce). To ukazuje, že nespokojenost veřejnosti s politikou je tak velká, že lidé ani nechodí k volbám, což je velmi znepokojivé. Jaký vliv mělo na výsledek voleb to, že pan Kulhánek z ODS podpořil Přemysla Rabase? Po prvním kole mu vyjádřil podporu se slovy, že je mu milejší než „ředitel autobusu z KSČM“. Překvapilo mě, že pan Kulhánek, který se vždycky prezentuje jako moudrý a rozvážný politik, se takto vyjádřil na mou adresu. Zřejmě se ho velmi dotklo, že jsem ho v prvním kole porazil a snížil se k takové invektivě, která mně ovšem nevadí. Nestydím se za to, že řídím autobus. (Je předsedou představenstva Dopravního podniku měst Chomutova a Jirkova. Příležitostně jezdí jako řidič autobusu a trolejbusu, pozn. redakce.) Jak vidíte pozici Stačilo! na politické scéně? To si netroufám říci, to je na zvážení vedení strany. Pravdou je, že jsme se po šesti letech posunuli. Svědčí o tom výsledky v krajských volbách (Stačilo! získalo v krajských volbách v Ústeckém kraji pět mandátů, před čtyřmi lety měli komunisté čtyři mandáty, pozn. redakce). Poprvé po šesti letech jsme dostali šanci vrátit se do Senátu. Jde o rehabilitaci levice? Je projekt Stačilo životaschopný i pro další volby do parlamentu?Určitě ano. Je potřeba zvážit co dál a „neskládat zbraně“. Volební účast v senátních volbách byla nízká, ke druhému kolu přišlo 13,57 procenta voličů a voliček. V prvním kole to bylo 23,35 procenta. Nebyla by podle vás efektivnější jednokolová volba? To je téma, o kterém jsem mluvil už několikrát. Kromě prezidentské volby a senátních voleb jsou ostatní volby v České republice jednokolové a mělo by to být sjednoceno. Domnívám se, že jednokolová volba by byla efektivnější, levnější a objektivnější.",
        "category": "Ústí nad Labem",
        "photos": 0,
        "date": "2024-09-29T15:59:00+02:00",
        "comments": 7
    },
    {
        "title": "Exodus z kolabující Kuby, za tři roky utekl téměř milion lidí. A zločin bují",
        "content": "Ekonomickou krizi na Kubě zhoršila mimo jiné pandemie covidu-19, která způsobila výpadek příjmů z cestovního ruchu. Dlouhodobě je za ní také americké obchodní embargo, trvající od 60. let, a v posledních letech i ekonomická krize ve Venezuele, která spřízněnému režimu na Kubě dlouho pomáhala, píše španělský deník El País. Podle statistiky amerického Úřadu celní a hraniční ochrany (CBP), která ukazuje pouze žadatele o azyl, uteklo z Kuby do Spojených států od 1. října 2021 do 30. září loňského roku 533 000 Kubánců a poté do konce letošního srpna dalších 208 000. Od roku 2023 také dostalo 110 000 Kubánců dočasné humanitární povolení k pobytu. „Pokles populace pokračuje,“ řekl deníku El País kubánský ekonom a demograf Juan Carlos Albizu-Campos. Podle něj nyní na Kubě nežije přes 11 milionů obyvatel, jak tvrdí tamní úřady, ale jen 8,6 milionu. Albizu-Campos také upozornil, že na Kubě klesá počet narozených dětí a roste úmrtnost a exodus též způsobuje odliv pracovní síly. Velkou migrační vlnu zažila Kuba v letech 1959 až 1962, kdy po vítězství revoluce, která svrhla diktaturu Fulgencia Batisty, ze země uprchlo na čtvrt milionu lidí v obavě z represí nového režimu. Další exodus z Kuby se odehrál v letech 1965 až 1973, kdy během takzvaných letů svobody, dohodnutých kubánskou a americkou vládou, karibský ostrov opustilo na 300 000 Kubánců. Další dohodnutou akcí, která byla reakcí na snahu tisíců Kubánců získat azyl na peruánské ambasádě v Havaně, byl takzvaný exodus z Mariel v roce 1980, kdy na jih Floridy za pět měsíců přijelo na 125 000 Kubánců. Známá je také migrační vlna z roku 1994, kdy Kubánci prchali do USA i kvůli hospodářské krizi, způsobené rozpadem Sovětského svazu, který Kubě výrazně ekonomicky pomáhal. Takzvaným balseros (ze španělského balsear – plout na voru) tehdejší lídr Fidel Castro v útěku nebránil a jen v srpnu 1994 tak uprchlo asi 35 000 Kubánců. Obyvatelé ostrova navíc v poslední době vnímají nárůst pouliční a drogové kriminality, což ale úřady v oficiálních statistikách popírají, uvedla stanice BBC News. Policie podle ní v některých případech oznámení o spáchaných zločinech jednoduše ignoruje. Dlouholetý kubánský komunistický vůdce Fidel Castro tvrdil, že Kuba je „nejbezpečnější zemí na světě“. Kritici však poukazovali na to, že nízkou kriminalitu se daří udržovat díky popírání zásad právního státu a přebujelému policejním aparátu. Mnozí Kubánci si však v poslední době všímají výrazného nárůstu kriminality, na což poukazují na sociálních sítích. To je i případ Samanthy Gonzálezové, která žije v chudé čtvrti Cayo Hueso v Havaně. Její devatenáctiletý bratr Jan Franco byl před dvěma měsíci zavražděn při banální hádce. „Letos bylo zabito mnoho mladých lidí,“ uvádí Gonzálezová, podle které se násilí začalo vymykat kontrole. Rostoucí násilí souvisí s působením pouličních gangů a šířením nové syntetické drogy zvané quimico a dalších omamných látek. Existenci nových drog přiznal v srpnovém vysílání státní televize i šéf protidrogového oddělení ministerstva vnitra Juan Carlos Poey Guerra. Podobně jako v případě ekonomických problémů vláda vidí příčinu ve vlivu ze zahraničí. Podle ní se na šíření drog na ostrově podílí ve velké míře Kubánci žijící v zahraničí. Úřady však ve svých statistikách popírají, že by kriminalita na Kubě výrazně vzrostla. Tvrdí, že jen devět procent zločinů má násilný charakter. V rozhovoru se stanicí BBC místopředsedkyně kubánského nejvyššího soudu Maricela Sosaová Ravelová uvedla, že vnímaní kriminality zkreslují sociální sítě. Vyloučila také, že Kubánci nehlásí trestné činy kvůli nedůvěře v policii a justici. „Na Kubě má policie velkou míru objasnění zločinů. Tady nevidíme lidi, kteří by brali spravedlnost do vlastních rukou, což se stává v jiných částech Latinské Ameriky i jinde,“ uvedla soudkyně. Podle ní to je důkaz, že obyvatelé justici věří. V některých případech se však policie vůbec zločiny, o kterých dostává hlášení od obyvatel, nezabývá. Transgenderová aktivistka Shyra britské stanici popsala svou zkušenost s hlídkou policie poté, co byla přepadena na ulici. „Jasně mi řekli – nejsme tady pro takové věci,“ řekla s tím, že policisté vůbec nereagovali na její oznámení a popis útočníka.",
        "category": "Zahraničí",
        "photos": 26,
        "date": "2024-09-29T15:27:00+02:00",
        "comments": 135
    },
    {
        "title": "RECENZE: Rap, kokain i nevěstinec. Tahle Noc zlomených nehtů bude dlouhá",
        "content": "Na patrně první český rapový muzikál láká pražské Divadlo pod Palmovkou. Vedle skutečně nezvyklého žánru osloví i jména tvůrců. Autorem a režisérem novinky je totiž zavedený dramatik a režisér Tomáš Dianiška, který se obvykle nebojí zkombinovat nezkombinovatelné. Texty k hudební složce pak napsal Adam Svatoš, neboli Kato z Prago Union, neboli kdysi dávno Deph z Chaozzu. Tomáš Dianiška už dávno opustil půdní (či sklepní) prostory alternativní scény a s úspěšnými biografickými kusy jako Špinarka (Divadlo Petra Bezruče) či Burian (Divadlo F. X. Šaldy) se etabloval na velkých jevištích. Ve svém domovském Divadle pod Palmovkou pak na velké scéně zaujal například kusem 294 statečných či Encyklopedií akčního filmu. Právě zde je uváděna i novinka Noc zlomených nehtů, která vychází z Dianiškovy rozhlasové hry Sněženky a gangsteři, jež napsal společně s Lenkou Veverkovou. Diváci v ní sledují dvojici dívek Annu a Dášu, které nemohou v Praze utáhnout nájem a tak hledají podnájemníka. Natrefí ale na zlínského dealera a během chvilky se propadnou do tenat podsvětí. Kombinace gangsterky a roadmovie samozřejmě nabízí Dianiškovi ideální prostor pro tvorbu v tarantinovském duchu, dlužno však podotknout, že s ohledem na nabízené téma se autor tentokrát docela krotil a vystříhal se obvyklých generačních popkulturních indicií. Spříznění mileniálové tak ocení narážku na stolní hru Dostihy a sázky, narkomanku Katku a především účast Kata a jeho texty. Hudební čísla mají švih i spád, pomáhá jim živá kapela i třeba působivý přednes hostující Karolíny Baranové. Některým hercům samozřejmě rap nejde tak dobře „přes pusu“, to se ale patrně s množstvím repríz zlepší. Herecky zaujmou jak akvizice souboru (tedy Kateřina Hrdinová a Lucie Michálková v hlavních rolích či zkušený Petr Reif v úloze jednoho ze zloduchů), tak i zdejší herecká stálice Jan Teplý. Ten si roli zlínského mafiána Viktora vysloveně vychutnává. I proto patří hudební čísla s touto postavou k nejlepším částem večera. Divadlo pod Palmovkou premiéra 20. září 2024 režie: Tomáš Dianiška hrají: Kateřina Hrdinová, Lucie Michálková, Karolína Baranová, Ivana Wojtylová, Jan Teplý ml., Petr Reif, Martin Němec, Jaroslav Blažek, Teodor Dlugoš, Tomáš Vardan Problémem jinak poměrně originálního a zábavného kusu je ovšem jeho délka. Představení trvá dvě a půl hodiny s přestávkou, což je u moderního divadla, které se snaží oslovit mladou generaci, opravdu s podivem. Po pauze tak notnou chvíli trvá, než se ztěžka povede nahodit rytmus z první poloviny. Tvůrci zde navíc jakoby zapomněli na žánr muzikálu a téměř celou druhou polovinu nechávají děj plynout pouze v činohře. V případě svých nejslavnějších kusů se Dianiškovi jako autorovi či režisérovi dařilo propojit zábavu s vážným tématem. Divák uvyklý na takovou kombinaci by však v Noci zlomených nehtů patrně hledal marně. Autor sice naznačuje, že obě hrdinky prožívají něco podobného jako Thelma a Louise ve slavném filmu Ridleyho Scotta, motiv zdánlivě křehkých žen, které se prosadí ve zcela mužském světě zde ale tentokrát příliš překrývá zábava a stylizace. To by ale tolik nevadilo. Primárním problém novinky Divadla pod Palmovkou zůstává zmíněná přepálená stopáž. Kdyby byla tato bláznivá noc plná kokainu, zbraní, latexu a rapu o něco kratší, nabídla by svěží zážitek.",
        "category": "Kultura",
        "photos": 16,
        "date": "2024-09-29T15:10:00+02:00",
        "comments": 0
    },
    {
        "title": "IKEA v Číně testuje menší prodejny. Kvůli konkurenci chce také oslovit spořivější",
        "content": "„Naučili jsme se hodně o tom, jak vyjít vstříc zákazníkům,“ řekla pro Bloomberg Sara Del Fabbrová, zástupkyně maloobchodního ředitele společnosti Ingka, největšího franšízanta společnosti IKEA. „I když finanční prostředky rodin jsou menší, potřeby lidí jsou stejné a život doma je důležitý.“ Konkrétní plány ani časový harmonogram výstavby nových prodejen zatím neupřesnila. IKEA začala menší formáty prodejen testovat ve městech Si-an a Šen-čen na začátku tohoto roku. Prodejna v Šen-čenu byla vytvořena podle konceptu „plánuj a objednávej“, který zákazníkům nabízí individuální poradenství při plánování složitějších objednávek. To se týká například kuchyní, které si zákazníci mohou naplánovat ještě předtím, než jim přijde domů nebo než si ji sami vyzvednou. Prodejna má 300 metrů čtverečních a je přibližně o desetinu menší než rozlehlé tradiční prodejny IKEA. Ikea will add more smaller outlets across China, as the furniture giant experiments with retail formats to woo shoppers https://t.co/JeIpaIDRDP Zahraniční maloobchodníci jsou v Číně nyní pod velkým tlakem, protože spotřebitelé šetří, nábytku nepomáhá ani několik let trvající krize na trhu s nemovitostmi. Podle dat čínské federace stavebních materiálů celostátní tržby obchodů se stavebním materiálem a bytovým nábytkem klesly v prvních sedmi měsících letošního roku o 5,8 procenta. Růst společnosti IKEA v Číně se v posledních letech zpomalil, protože místní konkurenti, z nichž mnozí nabízejí služby přizpůsobení na míru a vybavení celých domů, prudce rostou. Mezi největší konkurenty švédského výrobce patří společnosti Red Star Macalline a Easyhome New Retail, které proti ní excelují v oblastech jako budování online přítomnosti a oslovení širšího okruhu zákazníků. V Číně rychle expanduje i japonský maloobchodní prodejce nábytku Nitori, který nabízí širší sortiment výrobků. Hrozbu představuje také velké množství malých domácích prodejců nábytku poskytujících levné alternativy prostřednictvím platforem elektronického obchodu, jako je Pinduoduo společnosti PDD. „Čínský trh je skutečně prostor, kde panuje tvrdá konkurence,“ potvrdila pro Bloomberg Fabbrová z Ingka. Společnost IKEA vstoupila na čínský trh v roce 1998 a v zemi provozuje desítky prodejen nábytku. V roce 2023 oznámila, že v následujících třech letech investuje v Číně 6,3 miliardy jüanů (20,2 miliardy korun) do otevření nových prodejen a zlepšení logistiky, a přislíbila více než 650 milionů jüanů (2,1 miliardy korun) na to, aby do svých pevninských prodejen přinesla stovky levnějších výrobků. Del Fabbrová uvedla, že společnost posílí svou digitální přítomnost v zemi, kde nakupování dominuje elektronické obchodování. IKEA má v současné době oficiální obchod na Tmall, dominantním internetovém tržišti společnosti Alibaba, a prodává prostřednictvím WeChatu společnosti Tencent a své vlastní aplikace. Změny přicházejí v době, kdy gigant v oblasti nábytku připraveného k sestavení provádí změny i v jiných částech světa, protože spotřebitelé jsou stále citlivější na cenu. IKEA nyní hodlá snížit ceny klíčových výrobků prodávaných v Jižní Koreji o 10 až 20 procent a snížila ceny téměř tisíce výrobků v USA a stovek výrobků doma ve Švédsku. V některých evropských městech také zkouší online tržiště Ikea Preowned, kde zákazníci nakupují a prodávají již použité zboží vyrobené tímto prodejcem, uzavírá Bloomberg.",
        "category": "Ekonomika",
        "photos": 3,
        "date": "2024-09-29T15:00:00+02:00",
        "comments": 0
    },
    {
        "title": "Triumf z říše snů. Pogačar útočil 100 km před cílem. A má zlato i Trojkorunu",
        "content": "Pro stříbro si dojel Australan Ben O’Connor, druhý muž Vuelty, když v závěru poodskočil skupince Pogačarových pronásledovatelů. Na bronz dosáhl ve spurtu dalších kandidátů medailí nizozemský obhájce titulu Mathieu van der Poel. Olympijský šampion a mistr světa v časovce Remco Evenepoel naopak zůstal pod stupni vítězů na pátém místě. Český lídr Mathias Vacek se po velmi bojovném výkonu ještě v úvodu posledního kola držel v Evenepoelově a van der Poelově skupině. Teprve na předposledním stoupání odpadl a cílem projel dvacátý. Závod mistrovství světa jsme sledovali v podrobné reportáži. Ovšem nade všemi a nade vším čněl kousek, který v okolí Curyšského jezera předvedl dominující Pogačar. Bylo to famózní, neskutečné a šokující, jakým způsobem zvítězil. Ze slovinského cyklisty se na mistrovské trati stal Pogačaroděj, jak uvedl v přenosu ČT Sport komentátor Tomáš Jílek. Tadej Pogačar se raduje z vítězství závodu s hromadným startem na mistroství světa v Curychu. Dovršil tím sezonu snů a dosáhl na vytouženou Trojkorunu. Eddy Merckx v roce 1974. Stephen Roche v sezoně 1987. A nyní Tadej Pogačar. Navíc jakým způsobem. Giro ovládl s převahou 9:56 minuty a se šesti vítěznými etapami na kontě. Tour vyhrál o 6:17 minuty a opět se šesti etapovými výhrami. A v neděli v Curychu? Zbývalo předlouhých sto kilometrů do cíle úmorného 274kilometrového královského klání cyklistů, když akceleroval a ujel z pelotonu, aby se vydal stíhat skupinu šestnácti uprchlíků. Počkal na něj kolega Jan Tratnik a společně se dotáhli do vedoucí party. Ale příliš dlouho v ní nezůstal. Devětasedmdesát kilometrů před cílem ujel Pogačar i z úniku, jen v doprovodu Pavla Sivakova, reprezentanta Francie, ale zároveň jeho týmového kolegy v UAE Emirates. Vypracovali si společně 45 sekundový náskok. Od mety 51 kilometrů do cíle to pak byl už jen a jen Pogačarův part na špici. Zatímco za jeho zády se skupiny pronásledovatelů přelévaly a nástup střídal nástup, on šlapal stále sám přede všemi. Slovincův náskok nikdy nepřesáhl půldruhé minuty. Při nájezdu do posledního kola byl minutový, potom 40sekundový, přesto dohrál velkolepou partii až do zlatého konce. Byl to závod ve znamení totální cyklistiky. A on je jeho králem. „Nemohu uvěřit tomu, čeho jsem dosáhl,“ svěřoval se šampion. „Rozhodně nebylo plánem tak brzy útočit, ale vpředu jela nebezpečná skupina útočníků. Možná to byl hloupý útok, ale hodně mi pomohl Jan Tratnik, a potom už jsem se soustředil jen sám na sebe. Všechno šlo letos tak hladce, až se mi tomu vážně nechce věřit.“ Slovinsko se jeho zásluhou stalo historicky osmnáctou zemí s titulem z královského závodu mistrovství světa. Tadej wins the 𝐓𝐫𝐢𝐩𝐥𝐞 𝐂𝐫𝐨𝐰𝐧 👑🤯The Slovenian becomes one of only four riders in history to win the Giro d'Italia, the Tour de France and the World Championship Road Race in the same year, following Merckx (1974, Roche (1987) and Van Vleuten (2022).📸 Getty Images https://t.co/iR8Frk1D5t Českým maximem zůstává šesté místo Romana Kreuzigera z Innsbrucku 2018. Mathias Vacek jej sice nevylepšil, přesto zajel skvělý závod, při němž byl často k vidění i na špici své skupiny a neustále si hlídal tahy a protitahy soupeřů. „Myslím, že na okruzích to bude extrémní, nahoru dolů, levá pravá,“ podotkl před startem. „Jde o poslední velký závod sezony, jsem namotivovaný, dám do toho všechno.“ Jak řekl, tak učinil. V cíli byl jedním z pěti jezdců týmu Lidl-Trek, kteří se vmáčkli do top 20. Až při strmém stoupání na Zürichbergstrasse v posledním kole ztratil kontakt na skupinu Evenepoela a spol. Five Lidl-Trek riders in the top 20 of #Zurich2024 🤩4️⃣ @Tomashuuns 🇱🇻 9️⃣ @QuinnSimmons9 🇺🇸 1️⃣2️⃣ @BaukeMollema 🇳🇱 1️⃣3️⃣ @Mads__Pedersen 🇩🇰 2️⃣0️⃣ Mathias Vacek 🇨🇿 https://t.co/LIfjIUitMB Právě majitel olympijského double Evenepoel měl být podle sázkových kurzů největším Pogačarovým sokem. „Příležitosti k útoku bude spousta,“ říkal Belgičan před startem s dovětkem: „Já už mistrem světa byl, Tadej ještě ne. Díky tomu by mohl být ve větším stresu. Mohl by proto udělat chybu nebo až příliš riskovat. Ale letos si drží tak vysokou úroveň, že se něco takového stane jen zřídka nebo nikdy.“ Pogačar bezesporu riskoval, jenže pro Slovince i tentokrát platilo, že „risk je zisk“. Naopak Evenepoel sehrál v závodě spíše obranářskou roli a pouze výjimečně se pokoušel útočit. Navíc v závěrečném kole se zdálo, že jej sužují křeče. Ani skutečnost, že v neděli na medaili nedosáhl, však nic nemění na tom, že i Evenepoel má za sebou fantastickou sezonu. V případě stříbrného Bena O’Connora pak platí: zaskočil všechny na Vueltě – a zaskočil je znovu i v Curychu. Bronzový Mathieu van der Poel pro změnu přiznával: „Myslel jsem si, že Pogačar zahodil duhový dres (když tak brzy zaútočil). Ale dokázal, jak je silný.“ Van der Poel didn't think it was possible 😲The Dutch rider believed Tadej Pogačar had lost his chance to win the rainbow jersey after the Slovenian's outrageous attack 100km from the finish in the men's world championship road race 😵🗣 Credit: Eurosport📸 Getty Images https://t.co/cfroZnUzh0 Boj o únik. Po počáteční přetahované se na 43. kilometru závodu formuje vedoucí sexteto Dillier (Švýc.), Foss (Nor.), Geschke (Něm.), R. Oliveira (Port.), Pekala (Pol.) a Wirtgen (Luc.), jejich náskok se postupně vyšplhá až k pěti minutám. Vzdávající hvězdy. Na 54. kilometru dochází k pádu, po němž kvůli zranění odstupuje dvojnásobný mistr světa Julian Alaphilippe. Později jej následují dva Španělé, kteří se do téhož karambolu připletli: Landa a Bilbao. Ještě při úvodní 69kilometrové zaváděcí části z Winterthuru na curyšské okruhy vzdávají i Dán Skjelmose a Portugalec Almeida. České kvarteto. Před nájezdem na okruh se na špici pelotonu vedle slovinské sestavy, diktující tempo, objevuje i české kvarteto. Schlegel, Otruba a Boroš zde pracují pro Mathiase Vacka, než i oni velmi brzy vzdají. Belgičan Remco Evenepoel (vlevo) a Francouz Julien Bernard. Vine útočí. Sto dvacet šest kilometrů před cílem útočí z pelotonu Australan Vine. S ním odjíždějí Lipowitz, Sivakov, Cort, Tratnik, De Plus a další. Dostihnou vedoucí šestku a pokračuj pospolu. Co to Pogačar dělá? Do cíle zbývá stále předlouhých 100 kilometrů, když atakuje z pelotonu největší favorit Pogačar. Chvíli se ho drží Ital Bagioli, než jej Slovincovo tempo zničí. S pomocí krajana Tratnika se poté největší favorit dotahuje do vedoucí skupiny. A další útok. Stoupání 79 kilometrů před cílem. Opět útočí Pogačar, udrží se s ním jen Sivakov, unikají ostatním, spolupracují. Peloton se mezitím po nástupu Evenepoela zužuje na 33člennou skupinu zaostávající o minutu, která pohltila i někdejší Pogačarovy společníky z úniku. Diváci sledují nesmírně agresivní cyklistiku s nesčetnými nástupy. Je jich stále méně. Po akceleraci van der Poela 63 kilometrů před cílem zůstává ve skupině pronásledovatelů sedmnáct cyklistů, mezi nimi se s přehledem drží Vacek, naopak chybí už Primož Roglič. Dělení. Z Evenepoelovy party odjíždí trio Healey (Ir.), Skujinš (Lot.) a Onley (Brit). Posledně jmenovaný tempo dvou souputníků neudrží, později jede za nimi s van der Poelem, pole se drolí a zase sjíždí. Pogačar drží náskok. Při nájezdu do posledního kola (26 km do cíle) má Pogačar minutovou převahu na dvojici Healey, Skujinš a 1:24 minuty na další dvanáctičlennou skupinu i s Vackem. Poslední výšlap na Zürichbergstrasse. Útočí domácí favorit Hirschi, Vacek se trápí a ztrácí kontakt. Za Hirschim se vydává Mas. Dochází k dalšímu přeskupení jezdců bojujících za Pogačarem. Patnáct kilometrů před metou šlape pospolu sedmička cyklistů se ztrátou 41 sekund na Slovince. Dokázal to. Šampiona Gira a Tour žádná krize nepotká. Hlídá si dostatečný náskok a pospíchá pro triumf i Trojkorunu, zatímco za ním unaveným sokům odskakuje Ben O’Connor a i on si tak může říci: Mám životní sezonu. Při souboji o bronz přespurtuje van der Poel lotyšského protivníka Skujinše, až za nimi projíždí metou vyčerpaný Evenepoel. Zleva stříbrný Ben O'Connor, zlatý Tadej Pogačar a bronzový Mathieu van de Poel na stupních vítězů. závod s hromadným startem: Muži elite (273,9 km): 1. Pogačar (Slovin.) 6:27:30, 2. O’Connor (Austr.) -34, 3. Van der Poel (Niz.), 4. Skujinš (Lot.), 5. Evenepoel (Belg.), 6. Hirschi (Švýc.) všichni -58, 7. Healy (Ir.) -1:00, 8. Mas (Šp.) -1:01, 9. Simmons (USA), 10. Bardet (Fr.) oba -2:18, ...20. M. Vacek -3:52, Boroš, Otruba, Schlegel (všichni ČR) nedokončili.",
        "category": "Cyklistika",
        "photos": 15,
        "date": "2024-09-29T10:15:00+02:00",
        "comments": 77
    },
    {
        "title": "Extra motivace Zajíce. Běchovice chtěl pod třicet minut, zpomalil ho ale vítr",
        "content": "„Škoda, měl jsem začít finišovat trochu dřív,“ líčil čtyřiadvacetiletý atlet. Měl jste ten čas hodně v hlavě?Byl to můj hlavní cíl. Když jsem viděl startovku a zjistil, že Vladimír Marčík, Honza Friš ani Damián Vích, kteří by měli na to běžet se mnou, tady nebudou, tak jsem si řekl, že mě bude hnát právě tento čas a k němu budu mířit. Po soupeřích jste se tedy moc neohlížel a hlídal si jen své tempo?Přesně. Rozběhl jsem to tak, aby to bylo rychlé, ale zároveň aby jsem to nepřepálil, protože tady by to hodně bolelo. Čím člověk víc závodí, tak ví, kde je hranice, kterou si může dovolit. Myslím, že jsem to rozběhl dobře, jenže problémy dělal vítr. Brzdil vás?Teplota byla jinak ideální, lepší být nemohla. Ale vítr byl znát. Vnímal jste, jak vás na posledních metrech hnali diváci?Byli super, vážně mě hnali. Na dráze se tolik diváků nesejde, tady jich je dost, což znát. Věřil jste až do samého konce, že třicetiminutovou hranici překonáte?Na devátém kiláku jsem myslel, že už to netrefím. Ale spletl jsem se. Mohlo to tam být. Škoda. Alespoň čtvrtý titul v řadě vás potěšil. Máte nějaké číslo, kolik byste jich jednou chtěl mít?Nemám. Chtěl bych tady určitě ještě zaběhnout rychlý čas a taky si dávám cíl, že bych se chtěl už dostávat na Evropu a podobné velké akce. Martin Zajíc dobíhá do cíle závodu 10 km. Vítězové dostávají jako trofej patník, není úplně malý, máte je všechny kde vystavovat?Asi si budu muset pořídit větší knihovničku (smích). Co vás čeká teď?Za měsíc běžím půlmaraton ve Valencii, v pátek odjíždím na soustředění. Budu se připravovat a uvidíme, jak to půjde. Tenhle týden mě trošku tahala achilovka, tak jsem úplně nevěděl, jak na tom budu, ale nějak jsem se z toho dostal. Snad to bude dobré.",
        "category": "Atletika",
        "photos": 2,
        "date": "2024-09-29T14:44:00+02:00",
        "comments": 0
    },
    {
        "title": "Janatová také letos ovládla domácí šampionát v běhu na kolečkových lyžích",
        "content": "Mužské závody měly naproti tomu tři různé vítěze. Ve sprintu byl nejrychlejší Luděk Šeller, klasickou desítku vyhrál Matyáš Bauer a na volné patnáctce triumfoval Adam Fellner, který vylepšil sobotní druhé místo. V Liberci nezávodil Michal Novák, česká běžkařská jednička je po operaci slepého střeva. Trojnásobnou stříbrnou medailistkou byla ve Vesci Tereza Beranová. Třikrát na stupně vítězů vystoupil i Tomáš Lukeš, který byl dvakrát druhý a v sobotu třetí. Liberec Muži - 15 km volně: 1. Fellner (Fenix Jeseník) 31:53,7, 2. Lukeš (Ski Jilemnice) -4,0, 3. Bury (Pol.) -36,1, 4. Dufek (Dukla Liberec) -38,5. Ženy - 10 km volně: 1. Janatová (Dukla Liberec) 26:40,3, 2. Beranová (Olfin Car Trutnov) -1:45,4, 3. Milerská (Dukla Liberec) -1:56,0.",
        "category": "Ostatní",
        "photos": 0,
        "date": "2024-09-29T14:33:00+02:00",
        "comments": 0
    },
    {
        "title": "Záporoží čelilo sérii ruských náletů, OSN potvrdila dvojí zásah nemocnice v Sumy",
        "content": "„Nepřítel ráno zahájil nejmasivnější letecké útoky na město Záporoží,“ uvedla ukrajinská Státní služba pro mimořádné události (DSNS) na Telegramu, kde dále informovala o značném poničení výškové budovy, rodinných domů a požárech. Ruské údery si podle pozdějšího vyjádření ukrajinských záchranářů vyžádaly v Záporoží jedenáct zraněných. Ruské ministerstvo obrany v neděli informovalo o dobytí další ukrajinské vsi, konkrétně obce Makijivka v Luhanské oblasti na východě Ukrajiny. Mluvčí jižního velitelství ukrajinské armády Vladyslav Vološyn o den dříve řekl, že ruské invazní síly se zřejmě připravují na útočné operace v Záporožské oblasti, kde shromažďují personál. Záporožskou oblast protíná frontová linie. Ruské útočné operace a také pomalý, byť setrvalý postup invazních sil, jsou v poslední době hlášeny hlavně na východě Ukrajiny - ve směru na města Pokrovsk, Vuhledar nebo Toreck v Doněcké oblasti. Ukrajinští vojáci tam čelí lépe vybavené ruské přesile a jsou nuceni se postupně stahovat, píše The Kyiv Independent. Voloyšyn podle něj v sobotu v ukrajinské televizi s odkazem na informace vojenské rozvědky uvedl, že Rusko by se mohlo chystat na nový manévr v Záporožské oblasti, konkrétně poblíž Rusy okupované vesnice Pryjutne, která leží u hranice s Doněckou oblastí a zhruba 40 kilometrů západně od Vuhledaru, který se Rusové pokoušejí dobýt. Na plnohodnotnou ofenzívu je podle Vološyna zapotřebí více vojáků, než tam nyní na ruské straně je. Armádní mluvčí naznačil, že potenciální ruská operace by mohla být pokusem Moskvy o zlepšení taktických pozic v regionu, přičemž „zatím se nemluví o ofenzívě“, píše portál. Podobná prohlášení jednotlivých stran konfliktu nelze nezávisle ověřit. Mise OSN pro monitorování lidských práv na Ukrajině (HRMMU) mezitím potvrdila informace ukrajinských úřadů o ruském sobotním dvojitém zásahu nemocnice v ukrajinském městě Sumy, při kterém podle nejnovější bilance zahynulo deset lidí a dalších 22 bylo zraněno. „Je to třetí útok ruských ozbrojených sil na zdravotnická zařízení ve městě během šesti týdnů,“ stojí ve zprávě HRMMU. V sobotu podle ní na nemocnici zaútočily dva ruské drony v rozmezí 45 minut. Většinu obětí si vyžádal druhý úder, který přišel poté, co na místo dorazili záchranáři. Zdravotnická zařízení chrání mezinárodní humanitární právo a mají nárok na zvláštní ochranu, nesmí být terčem útoků, upozornila organizace a připomněla, že v Sumách registruje za srpen a září další dva ruské údery na zdravotnická zařízení a kromě toho také 42 civilních obětí bojů. Sumy se nacházejí na severu Ukrajiny u hranic s ruskou Kurskou oblastí, kam na začátku srpna pronikla ukrajinská armáda a obsadila část ruského území. Sumská oblast od té doby podle HRMMU čelí zvýšeným ruským útokům. Ukrajina se už třetím rokem brání ruské vojenské agresi a součástí jsou i vzdušné údery na ruské území, přičemž Kyjev tvrdí, že údery jsou zaměřeny na vojenskou, energetickou a dopravní infrastrukturu, která je klíčová pro válečné úsilí Moskvy. „Na Moskevské třídě (ve Voroněži) zasáhl padající dron obytný komplex a vypukl požár,“ uvedl ale nyní podle stanice BBC gubernátor ruské Voroněžské oblasti Alexandr Gusev, jenž informoval i o dalších požárech ve městě nebo mimo něj. Později úřady hlásily uhašení všech požárů. Podle ruského ministerstva obrany sestřelila nad Voroněžskou oblastí protivzdušná obrana 17 ukrajinských dronů, 67 jich podle hlášení Moskvy zachytila nad územím Volgogradské oblasti, další nad Rostovskou, Belgorodskou, Brjanskou a Kurskou oblastí a také Krasnodarským krajem nebo Azovským mořem. Rusové počet útočících ukrajinských dronů nezmínili, stejně jako případné škody. Portál Astra na platformě Telegram v noci na neděli informoval také o útoku bezpilotního letounu a následném požáru ve Volgogradské oblasti, nebo o dronovém útoku v Rostovské oblasti. Kanál Shot v noci napsal, že série explozí zazněla v Krasnodarském kraji, zmiňovali je obyvatelé Jejsku, kde se nachází vojenské letiště. Podle úřadů tam zasahovala protivzdušná obrana. Informace o raněných nebo zabitých v Rusku z dostupných informací nejsou. Rusko podniká vzdušné údery na Ukrajinu prakticky denně. Ukrajinské letectvo ve svém ranním hlášení informovalo o nočním sestřelu 15 z celkových 22 útočných dronů nad čtyřmi ukrajinskými oblastmi. Dalších pět dronů zmizelo z radarů, zřejmě bez následků, poznamenal server Ukrajinska pravda. O zbylých dvou strojích se ukrajinské vzdušné síly nezmiňují. Portál Meduza mezitím napsal, že v obci Kozača Lopaň v Charkovské oblasti u hranic s Ruskem zahynul soudce ukrajinského Nejvyššího soudu při doručování humanitární pomoci místním obyvatelům. Na jeho auto zaútočil ruský dron, uvedla oblastní prokuratura. Tři ženy, které byly ve voze s ním, utrpěly zranění, uvedlo státní zastupitelství. Úřady v ukrajinské Doněcké a Chersonské oblasti informují o pěti civilních obětech ruského sobotního ostřelování, čtyři z nich zahynuli na jihu země a jeden na východě. Další lidé byli zranění. Gubernátor ruské Belgorodské oblasti Vjačeslav Gladkov uvedl, že v jím spravovaném regionu během soboty zahynul kvůli ukrajinskému ostřelování jeden člověk a dalších osm jich utrpělo zranění.",
        "category": "Zahraničí",
        "photos": 32,
        "date": "2024-09-29T11:22:10",
        "comments": 42
    },
    {
        "title": "Tolik nenávisti vůči ODS jsem ještě nezažil, stěžuje si končící senátor Hanza",
        "content": "Teplice po mnoha letech, poprvé od roku 2000, přišly o senátora z ODS. Předtím to byl Jaroslav Musial z ČSSD (1996 – 2000), jinak pořád pan Kubera a část jednoho období vy. Co chybělo k úspěchu? To je prosté a netřeba hledat nějaké výmluvy – chyběl dostatek voličů, kteří by chtěli můj program, mé vidění světa, mé vize. Přestože i mně přišlo dát svůj hlas víc lidí než v 1. kole – za což jsem skutečně vděčný a každému jednotlivému člověku za to upřímně děkuji, že mi ten svůj čas věnoval. Protikandidátovi se povedlo jich k urnám dostat ještě o něco víc… V Teplicích je ODS a vy sám dost populární. ODS ostatně od dob Jaroslava Kubery, primátora a senátora, vyhrávala. Co se stalo, že to tentokrát nevyšlo? To samozřejmě budeme ještě detailně analyzovat – protože jedině z neúspěchu se člověk může poučit. Obecně vzato mě ale docela mrzí, jak strašně je naše společnost rozdělená, jak se opozici povedlo znesvářit a rozeštvat proti sobě lidi. Rodiny se navzájem do krve hádají, úplně cizí lidi sprostě napadají a urážejí jiné lidi jen za to, že mají jiný politický názor… Tolik míry vyložené nenávisti například vůči ODS jsem ve svém politické životě ještě nikdy nezažil. Situace kolem politiky strašlivě zhrubla, už dávno bohužel nejde o souboj programů ale o to, kdo víc a silněji na toho druhého plivne jedovaté sliny. Za sebe ale rozhodně říkám, že k tomu se nikdy nesnížím. Má podle vás na vašem neúspěchu vliv i vláda Petra Fialy, která sice má v parlamentu většinu, ale je v nepopulární koalici? Ano, nejspíš to mělo svůj vliv. Lidé jsou hodně naštvaní a naše skalní příznivce velmi zklamaly kroky, které vláda pěti stran dělá. Za sebe říkám, že jsem byl mnohokrát nespokojený i já, a proto jsem častokrát nehlasoval tak, jak si přála vláda a náš senátorský klub. Nepodpořil jsem například pandemický zákon, konsolidační balíček, Istanbulskou úmluvu… Ani mně se nelíbí, kam ODS momentálně směřuje a jsem rozhodně proti dalšímu setrvávání v umělém nefunkčním slepenci „Spolu“. Vyhrál Jan Schiller, nebo spíš Andrej Babiš a značka ANO?Vyhrála nenávist k ODS vyvolaná zdařilým politickým marketingem ANO s Andrejem Babišem v čele. Dosud jste byl neuvolněným náměstkem, naplaceným, na teplickém magistrátu. Budete nyní placený? Nevím. To je na rozhodnutí zastupitelstva.",
        "category": "Ústí nad Labem",
        "photos": 0,
        "date": "2024-09-29T13:47:00+02:00",
        "comments": 769
    },
    {
        "title": "Lana Del Rey se vdala. Její manžel se živí pořádáním výletů za aligátory",
        "content": "Lana Del Rey a Jeremy Dufrene se vzali u vody v Des Allemandes v Louisianě. Ve stejném zálivu, kde Dufrene provozuje výlety lodí po bažinách. Zpěvačku vedl k oltáři její otec Robert Grant. Svatba byla pro fanoušky překvapením, protože o tom, že má Lana Del Rey přítele, se dozvěděli až před pár týdny, kdy se s ním poprvé objevila na svatbě modelky Karen Olsenové. Poznali se v roce 2019, kdy Lana Del Rey s kamarádkami vyrazila na výlet za krokodýly do louisianských bažin. Dufrene jim dělal průvodce a vezl je na své lodi. „Chtěla na výlet lodí, protože to je v Louisianě velká věc, ale rozhodně nečekala, že se zamiluje do lodního kapitána,“ řekl zdroj deníku Daily Mail. Pro Lanu Del Rey to byla první svatba. Jeremy Dufrene se ženil podruhé. Z prvního manželství má tři děti. Zpěvačka je zatím bezdětná.",
        "category": "Revue",
        "photos": 21,
        "date": "2024-09-29T13:44:00+02:00",
        "comments": 5
    },
    {
        "title": "Dvojitý etiopský triumf. Berlínský maraton ovládli Mengesha a Ketemaová",
        "content": "Sedm týdnů po olympijských hrách nebyly na startu jubilejního ročníku slavného závodu největší hvězdy. Šestý muž z loňského mistrovství světa Mengesha vyhrál o pět sekund před Keňanem Cybrianem Kotutem, třetí skončil další Etiopan Haymanot Alew. Ketemaovou doplnily na stupních vítězů krajanky Mestawot Fikirová a Bosena Mulatieová, které doběhly za vítězkou s více než dvouminutovou ztrátou. Berlínského maratonu se podle pořadatelů zúčastnilo rekordních 58 212 běžců a běžkyň ze 161 zemí. Muži: 1. Mengesha (Et.) 2:03:17, 2. Kotut (Keňa) 2:03:22, 3. Alew (Et.) 2:03:31 Ženy: 1. Ketemaová 2:16:42, 2. Fikirová 2:18:48, 3. Mulatieová (všechny Et.) 2:19:00.",
        "category": "Atletika",
        "photos": 0,
        "date": "2024-09-29T13:19:00+02:00",
        "comments": 0
    },
    {
        "title": "Piráti odejdou z vlády v úterý, oznámil Bartoš. Podle Stanjury krize nehrozí",
        "content": "Podle předsedy Pirátů Ivana Bartoše, kterého Fiala odvolal z pozice ministra pro místní rozvoj, odejdou z vlády i ostatní pirátští ministři - ministr zahraničí Jan Lipavský a ministr pro legislativu Michal Šalomoun. S těmito ministry byl premiér Fiala přitom podle svých slov spokojený. „S oběma jsem se od té doby spojil,“ ujistil Bartoš. „Oba ministři podají demisi“, zdůraznil Bartoš. Nevyloučil ale možnost, že by Lipavský pokračoval ve vládě jako nestraník. „Tohle rozhodnutí je na něm,“ odmítl Bartoš říct, zda by ho takový scénář zklamal. „Myslím si, že když vyhodíte předsedu koaliční strany po telefonu, tak nelze postupovat jinak, než vypovědět koaliční smlouvu,“ vysvětlil Bartoš. Ujistil zároveň, že bude dál pracovat jako poslanec. „Budeme dbát na to, aby byl program dodržován a aby vládní priority byly prosazovány,“ řekl Bartoš. Ministr financí Zbyněk Stanjura v pořadu ujistil, že větší změny ve vládě nebudou mít hlubší dopad na fungování koalice. „Nechystáme, že bychom změnili vládní program,“ ujistil Stanjura v pořadu. Nepovažuje tím pádem za důležité požádat Sněmovnu o novou důvěru, i přes odchod jedné vládní strany z koalice. „Je otázka, zda potřebujeme vicepremiéra pro digitalizaci, já si myslím, že ne,“ dodal. Vláda by tak měla podle Stanjury dovládnout se třemi vicepremiéry. Současnou situaci nepovažuje za vládní krizi, jelikož i přes odchod Pirátů bude mít koalice pohodlnou většinu ve Sněmovně. Většinu vládní strany uhájily i v Senátu, kde mají nově 59 křesel z 81. Za krizi by považoval, kdyby se „začínalo přepočítávat, která strana má kolik ministrů“. Zároveň řekl, že pokus o vyslovení nedůvěry ze strany opozice by považoval za legitimní. Alena Schillerová ale zatím nechtěla naznačovat, zda by spolu s hnutím SPD usilovala o vyslovení nedůvěry. „Budeme o tom debatovat na klubu,“ sdělila. Ivan Bartoš by ale považoval za chybu, kdyby byl zrušen post vicepremiéra pro digitalizaci. „Mně na těch projektech záleží. Já jsem nikdy nechtěl s nikým bojovat,“ sdělil Bartoš. Stanjura si ale nemyslí, že by projekty byly nějakým způsobem ohroženy zrušením postu. Později ale na Stanjuru tlačila, aby koalice předstoupila s hlasováním o důvěře. „Pokud bychom změnili programové prohlášení, tak by bylo na místě předstoupit před Sněmovnu. Prohlášení se ale nemění, mění se pouze složení koalice,“ odmítl potřebu hlasování Stanjura. Alena Schillerová v Otázkách Václava Moravce kritizovala ODS a Petra Fialu za to, že odvolal Bartoše až po volbách. Upozorňovala při tom na to, že hnutí ANO poslalo premiérovi otevřený dopis ohledně digitalizace stavebního řízení už v prosinci minulého roku. Způsob, jakým Fiala odvolal Bartoše, považuje za „cynický tanec na hrobě Pirátů“. „Situace je taková, že za sebou máme katastrofální povodně a stát nemá v rezervách ani korunu,“ popsala Schillerová situaci ohledně veřejných financí, kterou ministr Stanjura nijak nerozporoval. Schillerová řekla, že nemůže slíbit podporu navýšení schodku státního rozpočtu. Ve hře je i zdržení se při hlasování, ale předsedkyně poslaneckého klubu ANO slíbila, že nebude finanční pomoc pro občany „v žádném případě brzdit.“ Bude ale ve Sněmovně chtít slyšet načasování spuštění jednotlivých programů pomoci občanům i firmám. Současné ministerstvo ale kritizovala, že ze 12 miliard zbyly ve vládních rozpočtových rezervách pouhé dvě. Stanjura argumentoval změnou zákona, který zavedl zvýšení tzv. příspěvku na péči. Na pomoc při povodních by mělo jít až 30 miliard korun. Zbyněk Stanjura ale řekl, že zatím není čas popisovat, kam jednotlivé složky této sumy půjdou. Podle Stanjury ale už bylo z této částky vyplaceno na 200 milionů především ve formě jednorázového příspěvku až 70 tisíc korun obětem povodní. Konkrétnější rozložení peněz bude podle Stanjury známé při užší spolupráci s jednotlivými obcemi. Ministr financí ale přiznal, že jenom na škodách státního majetku po povodních je už nyní škoda vypočítaná na více než 30 miliard. Částka je tak v rozpočtu nedostatečná. Bude se totiž ještě projednávat forma programů pomoci soukromým firmám. Krize uvnitř koalice začala se špatným výsledkem v krajských volbách. V nich zvítězilo hnutí ANO na úkor stran současné vládní koalice. Nejhorší propad zaznamenali právě Piráti, kteří z 99 mandátů obhájili pouhé tři. Celé předsednictvo pirátské strany rezignovalo a premiér Fiala následně odvolal Ivana Bartoše z postu ministra pro místní rozvoj. Několik hodin předtím přitom s Bartošem jednal a změně ve složení vlády nic nenasvědčovalo.",
        "category": "Domácí",
        "photos": 5,
        "date": "2024-09-29T12:54:00+02:00",
        "comments": 227
    },
    {
        "title": "V Opavě rozhodly povodně, Rychlík Senátu dodá morálku, míní Pekarová",
        "content": "Premiér prohlásil výsledek druhého kola senátních voleb za jasné vítězství vládních stran, ačkoliv klub ODS, jehož jste v Senátu součástí, oslabil. Vidíte finální čísla stejně?Ano, jde o úspěch vládních stran zcela jednoznačně. Fakta hovoří vždy nejlépe a je to z nich zřejmé. Jde o úspěchu hovořit i v případě samotné TOP 09?Získali jsme dva mandáty, což je od minula stoprocentní nárůst. Někomu může připadat, že dva jsou málo, ale já si pamatuju první volby, v nichž TOP 09 kandidovala vůbec poprvé. Tehdy jsme nezískali nic. Nyní je to tak, že kdybychom měli zájem, mohli bychom vytvořit v rámci Senátu samostatný klub, který čítá vždy minimálně pět senátorů. My jich máme už osm. Výsledek čtu pro naši stranu tak, že se v senátních volbách pokaždé zlepšujeme a křesla násobíme. V Brně za vaši stranu uspěl režisér Břetislav Rychlík proti náměstkyni primátorky Karin Podivinské z ANO. Podle některých možná ve srovnání s ní nemá takové politické zkušenosti. Může podle vás horní komoru obohatit ještě jinak než jako politik?Břetislav Rychlík byl jednou z vůdčích osobností sametové revoluce a je to člověk úctyhodné kariéry. O jeho morálním kreditu i zkušenostech nemůže být pochyb. Je věrný havlovské tradici a politika mu bude slušet. Senát je pro mě komorou osobností a lidí, kteří za svůj život prokázali, že mají zájem o veřejné dění a jsou vlastenci, vnímají význam demokracie, což Břetislav Rychlík prokazatelně vnímá. Čekala jste po prvním kole jasné dominance Tomáše Navrátila z ANO v Opavě prohru obhájce Herberta Pavery?Jeho výchozí pozice byla velmi složitá a ovlivněná povodněmi, které Opavsko zasáhly. Protikandidát, který kumuluje několik funkcí a je primátorem Opavy, měl obrovskou příležitost využít živelnou katastrofu ve svůj prospěch a přetavit ji ve volební zisk. Byl velmi viditelný v řešení tohoto problému a určitě mu to hodně pomohlo. V průzkumech v tomto regionu, které se konaly ještě před povodněmi, byly šance vyrovnané. Nevnímáte to tedy tak, že by voliči dosavadní práci Herberta Pavery ohodnotili jako nedobrou?To opravdu nelze, v případě, že týden před volbami přijdou povodně, které takto výrazně poznamenají volby. Byly pro nás v podstatě „game changerem“, ale to je vyšší moc, nechceme se na to vymlouvat. Za Herbertem Paverou zůstala po šesti letech v Senátu velmi dobrá práce. O svůj region se stará, je starostou Bolatic, kde ho voliči oceňují natolik, že úřaduje už několik dekád. Je tak evidentní, že je nejen zkušeným komunálním politikem, ale i srdcařem a slušným člověkem. I proto mě lidsky jeho prohra mrzí. Volební účast byla pátá nejnižší v historii. Hovoříte nejen o nezájmu ze strany lidí, ale i politiků, v některých obvodech byli pouze tři kandidáti. Jak si to vysvětlujete?Obecně vnímám, že se lidem nechce do politiky. Nechce se jim angažovat ve věcech veřejných. Možná za to může i stále vyhrocenější atmosféra ve společnosti. Ne každý chce pak toho být součástí, ale i to nakonec napomáhá vyhrocení, protože kandidují jen lidé, kteří tento způsob komunikace považují za svůj. Jde o začarovaný kruh. Co s tím?To je otázka. Asi mírnit emoce a dostávat do politiky obsah a věcnost. Nepřeceňovat věci, které jsou s ní přirozeně spojené, jako je marketing, ale vnímat, že tuto práci děláme pro zemi a pro občany. Na prvním místě je, abychom ji dělali dobře a ne útočili na nějaké funkce. TOP 09 cílí i na mladé lidi, pomohlo by tedy konkrétně v případě Senátu, kdyby byla věková hranice 40 let posunuta?To je na politologickou debatu, nicméně v této otázce jsem velmi konzervativní. Myslím, že jak to máme nyní, tak je to správné. Záměrem je, že Senát vyvažuje Sněmovnu, že v něm sedí zkušenější lidé. To se dle mého názoru daří. U politologické debaty ještě zůstaňme. Prezident Petr Pavel v sobotu zopakoval, že by se senátní volby daly zvládnout během jednoho dne místo dvou. Co si o tom myslíte vy?Já si dokonce myslím, že by se za jeden den daly zvládnout všechny volby. Připomněly to právě i povodně a související debaty, jestli se pořádání voleb zvládne, nebo ne a jak to bude s bezpečností už odevzdaných volebních lístků mezi pátkem a sobotou. Tyto obavy by padly, kdybychom volby měli, tak jako má drtivá většina evropských zemí, v jeden jediný den. Sněmovní volby jsou za rok. Co vidíte jako úplně nejdůležitější věc, na které musí TOP 09 zapracovat?Určitě dokončit priority, které si stanovila. Ministrovi pro vědu Marku Ženíškovi se podařilo na příští rok získat o bezmála tři miliardy víc. Ty je potřeba dobře investovat a také dotáhnout zákon o vědě a výzkumu. Pro ministra Válka je podstatné pokračovat v implementaci digitalizace a vzdělávání mladých lékařů. Ve Sněmovně chceme dotáhnout schválení důchodové reformy a dál modernizovat Česko. Vláda ve svém programovém prohlášení splní drtivou většinu. Podle předběžných analýz bychom se na konci období mohli chlubit splněním devadesáti procent našeho programu, ale je nám jasné, že volby nevyhrávají splněné sliby, ale to, co představíme voličům jako nabídku pro další rok. A je na nás, abychom na ní začali už teď pracovat.",
        "category": "Volby",
        "photos": 8,
        "date": "2024-09-29T13:38:00+02:00",
        "comments": 81
    },
    {
        "title": "Žabiny po postupu do Euroligy zvládly také brněnské derby v domácí soutěži",
        "content": "Střelecky se na tom nejvíce podílela v české ligové premiéře americká podkošová posila Stephanie Kostowiczová, autorka 22 bodů a devíti doskoků. Jen o tři body méně dala Nikola Dudášová, další Američanka Elissa Cunaneová si připsala double double za 14 bodů a 15 doskoků. „Stalo se to, čeho jsme se obávaly. Naše hráčky mohou na dolním postavení dřít, co to jde, ale pokud jim chybějí kilogramy a centimetry, tak je to znát. Přiblížily jsme se na šest bodů, ale soupeř dával míče pod koš a my potom můžeme Žabiny akorát tahat za trenýrky,“ poukázala na podkošovou převahu vítězek trenérka Marcela Krämer. Naopak žádný bod nepřidala za 21 minut hry kapitánka Petra Záplatová. Odolala jí tím pádem zatím hranice 3000 nastřílených bodů. Na kontě jich má dvaatřicetiletá rozehrávačka či křídelnice stále 2997. Žabiny vedly od druhé čtvrtiny téměř neustále dvojciferným rozdílem a v závěru náskok ještě zvýraznily. V týmu soupeřek zaznamenala 18 bodů Kateřina Galíčková. „Daly jsme sice za poločas 43 bodů v útoku, ale inkasovaly jsme zbytečně lehké střely. Ve druhé půlce už jsme si to pohlídaly a klapalo nám to jak na útočné, tak obranné polovině,“ řekla Dudášová. 1. kolo KP TANY Brno - Žabiny Brno 58:86 (13:22, 33:43, 43:58)Nejvíce bodů: Galíčková 18, Šotolová a Svatoňová po 10, A. Kopecká 7 - Kostowiczová 22, Dudášová 19, Cunaneová 14, E. Hamzová 11, Čechová 9, Kneževičová 8.",
        "category": "Basket",
        "photos": 0,
        "date": "2024-09-29T13:37:00+02:00",
        "comments": 0
    },
    {
        "title": "Hrochová opět vyhrála Běchovice, navíc v nejlepším českém čase. Obhájil i Zajíc",
        "content": "Hrochová trojnásobné vítězce Běchovic z let 2020 až 2022 Stewartové nastoupila v pověstném stoupání na Hrdlořezský kopec. Vedení už udržela a rivalku připravila i o její nejlepší český výkon na této trati, který Stewartová držela od roku 2021 výkonem 33:24. „Jsem hodně spokojená, je to pro mě docela i velké překvapení. Už je konec sezony, ta příprava nešla stoprocentně, takže jsem to brala jen jako tradiční zakončení sezony,“ pochvalovala si v rozhovoru pro stream Českého atletického svazu. Volno ji nečeká, zamíří na soustředění do Livigna a pak do Melaga. „Ráda bych se na konci roku ještě postavila na maratonskou trať, ale uvidíme, jak půjde příprava,“ dodala šestadvacátá žena olympijského maratonu v Paříži. Zajíc vyhrál suverénně. Hned po startu se s Reném Sasynem odpoutali od soupeřů a celu druhou polovinu trati běžel sám. Nakonec stříbrného Sasyna porazil o 52 sekund. Zajíc zaběhl svůj nejlepší čas na této trati, ale útok na prolomení třicetiminutové hranice mu těsně nevyšel. „Byl znát hodně vítr a také to, že jsem tam neměl soupeře. Na pětce jsem byl o deset sekund pomaleji, tam to scházelo. Kdyby byla větší rezerva, tak to bylo pod třicet,“ litoval. mistrovství ČR v silničním běhu na 10 km Muži: 1. Zajíc (Univerzita Brno) 30:01, 2. Sasyn (Dukla Praha) 30:52, 3. Pavlišta (Slovan Liberec) 30:57. Ženy: 1. Hrochová (Škoda Plzeň) 33:12, 2. Stewartová (Spartak Praha 4) 33:28, 3. Zimovjanová (Olymp Brno) 34:04.",
        "category": "Atletika",
        "photos": 2,
        "date": "2024-09-29T13:01:00+02:00",
        "comments": 1
    },
    {
        "title": "Slavia B porazila ve druhé lize Jihlavu, fotbalisté Brna dál čekají na výhru",
        "content": "Slávisté vstřelili proti Vysočině obě branky v úvodním dějství a postarali se o ně teprve šestnáctiletý Belžík a Rama. Pražané zvítězili po třech kolech. Jihlava pod trenérem Markem Jarolímem nevyhrála ani druhý zápas ve druhé lize. „Béčko“ Olomouce vedlo zásluhou Deleho už od čtvrté minuty. V 62. minutě srovnal střídající Smejkal, vzápětí ale domácí opět odskočili, poté co se prosadil Kramář. Pojistky přidali Slavíček a v závěru znovu Kramář. Sigma naplno bodovala potřetí z posledních čtyř kol. Rozhodčí: Lovětínský – Nádvorník, Cichra Počet diváků: 440 Rozhodčí: Pechanec – Novák, Kotalík",
        "category": "Domácí soutěže",
        "photos": 4,
        "date": "2024-09-29T12:38:00+02:00",
        "comments": 15
    },
    {
        "title": "Trenér mi vynadal, tak jsem podruhé radši střílel, smál se jablonecký Beran",
        "content": "„Do té střely mě tlačili spíš všichni ostatní, tak jsem si řekl, že tedy dobře, že vystřelím, a spadlo to tam. Míč jsem si dobře navedl, bylo to sice z dálky, ale měl jsem pocit, že mi střela sedla,“ popisoval čtyřiadvacetiletý tvořivý záložník, jenž odehrál už 119 prvoligových zápasů, ale skóroval teprve potřetí. „Když jsem to ale viděl zpětně, tak určitě nebyla taková, že by z ní měl být stoprocentně gól. Myslím, že se dala chytat,“ dodal Beran. Neměl byste střílet víc?Určitě ano, ale ve mně je to, že pořád ještě raději hledám spoluhráče v lepší situaci. O tom svědčí, že chvíli před tím gólem jsem měl míč na vápně ještě lépe nachystaný na střelu, ale nezakončil jsem. Trenér mi za to vynadal, a to bylo dobře, protože pak už jsem raději vystřelil a balon skončil v síti... „Mrzí mě, že jsme mojí chybou pustili Jablonec do vedení. Viděl jsem, že Beran asi bude střílet a přišlo mi, že je dost daleko. Ale přesně v momentu, kdy vystřelil, jsem ho měl v zákrytu za Čihákem a jen jsem čekal, kde ten balon vyletí. Bylo to na pravou stranu, tak jsem tam šel, ale ta střela najednou uhnula, doteď jsem to nepochopil. Místo na rukách jsem měl míč na nohách a už se mi ho nepovedlo vytěsnit mimo tři tyče.“ Byl to teprve váš třetí gól ve 119 startech v lize, čím to?Třeba teď hraju takovou zadní pozici, že se ani dopředu tolik nedostávám, a upřímně mi to zase tolik nevadí. Na tom postu se cítím super, rád tvořím a vystavuju hru od začátku spíše zezadu. Vím, že bych se do koncovky asi měl tlačit víc a chtěl bych, ale takhle jsem také spokojený. Doma jste se představili po dlouhých šesti týdnech a dvou zápasech bez výhry, jak je pro vás cenný tříbodový zisk proti Hradci?Jsem za tu výhru moc rád, protože jsme ji už hrozně potřebovali. Tento zápas podle mě už navíc hodně rozhodoval o tom, jestli se budeme držet v tabulce pořád nahoře, nebo jestli budeme bojovat spíš o jen o střed. Proto mě těší, že jsme to zvládli a ukázali jsme, že máme silný tým, zvlášť po té minulé porážce v Karviné, kde se nám zápas vůbec nepovedl. Potřebovali jsme na něj odpovědět a nemohli jsme si dovolit hrát podruhé za sebou takhle špatně. Navíc jsme dvakrát v řadě nedali gól, což nás také motivovalo, abychom to napravili. Jak hodnotíte zápas před a po vyloučení hradeckého Pilaře?Hradec měl v úvodu zápasu hodně šancí, ale ta červená karta v prvním poločase to docela dost ovlivnila. Řekl bych, že dobře zvládáme zápasy, ve kterých má soupeř vyloučeného hráče. Hradec jsme dokázali zatlačit a hlavně jsme byli trpěliví, což je důležité. Fotbalisté Jablonce slaví gól v utkání s Hradcem Králové. Příště vás čeká derby v Liberci, v jehož dresu jste vstoupil do prvoligového fotbalu. Těšíte se?Bude to pro mě příjemný, ale zároveň hodně těžký zápas. Určitě pojedeme na stadion U Nisy vyhrát. V libereckém mužstvu je ještě pár kluků, které znám, je tam také spousta lidí v podpůrném realizačním týmu, které jsem zažil, takže se do Liberce vždycky moc těším. Ale my teď myslíme nejdřív na pohár, ve kterém hrajeme ve středu v Domažlicích. Ten zápas musíme jednoznačně zvládnout a postoupit.",
        "category": "Chance Liga",
        "photos": 7,
        "date": "2024-09-29T12:27:00+02:00",
        "comments": 1
    },
    {
        "title": "Kvěch jel své první semifinále, plochodrážní Grand Prix zakončil šestým místem",
        "content": "Kvěch z pěti rozjížděk základního rozpisu vybojoval dvě vítězství a ve 12. jízdě získal i Zmarzlikův skalp. Přidal k tomu dvě druhá místa a s čtvrtým nejvyšším ziskem si zajistil semifinále. Jeho maximem dosud bylo deváté místo z červnového závodu v Gorzówě. V boji o postup do finále projel Kvěch cílem za Švédem Fredrikem Lindgrenem a Leonem Madsenem z Dánska, které přitom předtím v základní části dokázal porazit. V šampionátu, který v plném rozsahu absolvoval poprvé v kariéře, obsadil Kvěch 15. místo. O účast v příštím ročníku vrcholného seriálu bude bojovat v pátek v Pardubicích na Grand Prix Challenge. Vloni si právě ve finále kvalifikace místo mezi elitou zajistil. Zmarzlik začal závěrečný závod třemi třetími místy, ale nakonec se těsně jako poslední probil mezi osmičku nejlepších. V semifinále nestačil na Brita Dana Bewleyho, ale v závěrečné jízdě už nechal všechny soupeře za sebou v pořadí Madsen, Bewley, Lindgren. Šampionát vyhrál s náskokem 35 bodů před Britem Robertem Lambertem, který tentokrát chyběl v semifinále.",
        "category": "Ostatní",
        "photos": 0,
        "date": "2024-09-29T12:13:00+02:00",
        "comments": 0
    },
    {
        "title": "Kurt Cobain by byl dědečkem. Jeho dcera Frances porodila syna Ronina",
        "content": "Cobainová s Hawkem pojmenovali syna Ronin Walker Cobain Hawk. „Vítej na světě nejkrásnější synu. Milujeme tě víc než cokoli,“ napsala Cobainová k fotkám miminka. „Můj nejoblíbenější vnuk!“ napsal k nim bývalý skateboardista Tony Hawk, který má tři syny a jednu dceru a Ronin je jeho první vnouče. 9.17.2024 Ronin Walker Cobain Hawk ✨ Welcome to the world most beautiful son. We love you more than anything ✨ Radost z vnuka vyjádřila i babička Courtney Love. „Mojí panence Bean se staly velké nádherné věci,“ řekla Courtney Love k narození vnuka, který přišel na svět 17. září. Cobainová a Hawk se dali dohromady v roce 2020. Loni v říjnu se vzali. Oddával je kmotr Frances Cobainové Michael Stipe ze skupiny R.E.M. Pro dceru Kurta Cobaina a Courtney Love to byla druhá svatba. Jejím prvním manželem byl muzikant Isaiah Silva. Rozvedli se v roce 2016 a dodnes vedou spor o jednu z kytar po Cobainovi, kterou mu zpěvačka kdysi darovala.",
        "category": "Revue",
        "photos": 18,
        "date": "2024-09-29T12:05:00+02:00",
        "comments": 6
    },
    {
        "title": "Znečištění britských vod ropou je závažnější, než se uvádí, varují ochránci",
        "content": "Skutečný rozsah znečištění ropou, kterou do britských vod vypouští průmysl fosilních paliv, je značně podhodnocený a ohrožuje mořskou faunu a flóru, uvádí se ve zveřejněné zprávě organizace Oceana, která se zaměřuje na ochranu oceánů. Informaci zveřejnil list The Guardian. Ropné společnosti musí hlásit jak náhodné úniky ropy, tak úmyslné vypouštění takzvané vytěžené vody (Produced Water, PW), vedlejšího odpadního produktu vzniklého těžbou, který může obsahovat ropu i další toxické chemikálie. Podle zprávy mají společnosti povoleno vypouštět zpět do moře určitý objem PW, ale porušení povoleného množství se hlásí odděleně, takže uniká plné kontrole. „To způsobilo, že celkové množství ropy vypouštěné do moře bylo podhodnoceno,“ tvrdí organizace. Na základě oficiálních údajů organizace odhadla, že po sečtení náhodných úniků a porušení povolených vypouštění by se měl zaznamenaný objem každodenního znečištění ropou za posledních deset let zvýšit o 43 procent. „Systém je nastaven tak složitě, že je obtížné zaznamenat celý objem ropy vypouštěné prostřednictvím náhodných úniků a porušení povolení,“ řekl Hugo Tagholm, výkonný ředitel společnosti Oceana. „Nikdo kromě zasvěcenců si nemůže být jistý skutečným rozsahem katastrofy. Vzhledem k tomu, že se ve skutečnosti kontroluje tak málo lokalit, je to do očí bijící,“ dodal. Dokonce i když jsou viníci přistiženi, existuje podle něj jen málo vynucovacích prostředků. ⚠️ UK marine protected areas have suffered 248 oil spills from #BigOil’s permit breaches since 2021. 🚨Nearly half didn’t even bother to report the volume of oil discharged?! 🤡🐬 Marine life is being harmed, and it’s up to us to stop it. ACT NOW 🔽https://t.co/VgUWjD0iEh https://t.co/kGUuKuusVV Tagholm obvinil regulační orgány z nedostatečného dohledu nad odvětvím a pokuty označil za směšné ve srovnání se zisky společností. Organizace Oceana nyní požaduje zvýšení počtu inspekcí a donucovacích opatření, aby se zabránilo dalším únikům a porušením předpisů. V roce 2023 podle skupiny Oceana úřady zkontrolovaly pouze patnáct procent ropných a plynových zařízení. Za posledních pět let padly jen dva rozsudky nebo pokuty za znečištění ropou, z toho jedna ve výši sedm tisíc liber (211 tisíc korun) proti společnosti BP za únik 95 tun ropy. Společnost BP tehdy uvedla, že bohužel nedodržela své vysoké standardy a že k incidentu nemělo dojít. Podle zprávy se na navíc 80 procent úniků ropy v letech 2011 až 2024 podílelo pouze pět společností, přičemž nejhorším provinilcem byla společnost Total E&P. „Pět společností také způsobilo 84 procent všech úniků ropy v důsledku porušení povolení, přičemž nejhorší z nich byl španělský ropný gigant Repsol,“ uvádí se ve zprávě. Zpráva organizace rovněž zjistila, že 248 úniků vzniklo v britských mořských rezervacích. „Stále více výzkumů nyní uznává, že soustavné vypouštění ropy a dalších toxinů do mořského prostředí představuje obrovskou hrozbu pro mořský život,“ komentovala Rosie Williamsová z londýnské zoologické společnosti. „Každou ropnou skvrnu a každý nesoulad při vypouštění ropy přiměřeně vyšetřuje vládní regulátor Opred, který může v případě potřeby přijmout donucovací opatření proti provozovatelům, včetně použití pokut nebo předání k trestnímu stíhání. Podle potřeby revidujeme a aktualizujeme pokyny,“ uzavřel pro The Guardian mluvčí ministerstva pro energetickou bezpečnost.",
        "category": "Ekonomika",
        "photos": 4,
        "date": "2024-09-29T12:00:00+02:00",
        "comments": 4
    },
    {
        "title": "Fiala chce mít jasno do dvou týdnů. Piráti mohou zůstat, či vládu tolerovat",
        "content": "Fiala také nevyloučil možnost, že by se při odchodu Pirátů z vlády zrušil post ministra pro legislativu, ministerstvo pro místní rozvoj a ministerstvo zahraničí by si mohly rozdělit STAN a ODS. Premiér rovněž zdůraznil, že ve Sněmovně po případném odchodu Pirátů z vlády nebude žádat o důvěru. Na jejím programu se nic nezmění, doplnil. „Říkal jsem, že Ivan Bartoš má čas do konce prázdnin. To se nestalo. Žádné náznaky, že by se to zlepšilo, nejsou. Musel jsem to udělat, ale o nějakém velkém překvapení bych nemluvil,“ řekl k tomu, co předcházelo odvolání Ivana Bartoše. „Já jsem se nerozčílil,“ komentoval sobotní tiskovou konferenci, kde emotivně reagoval na jeden z dotazů ohledně Bartoše. „Měl jsem Ivana Bartoše pozvaného ráno na schůzku. Hodinu jsem s ním mluvil. Týden před tím jsme na vládě slyšeli zdrcující analýzu. Řekl jsem mu, že to musíme řešit,“ reagoval dále Fiala s tím, že je stále připraven s Piráty jednat. „Mohou zůstat ve vládě,“ uvedl premiér. Fiala také doplnil, že Bartošovi při odchodu řekl, že mají další schůzku ve čtyři hodiny odpoledne, a mezitím mu zavolal. „Řekl jsem mu – Ivane, já tě odvolám, a na další schůzce se budeme už bavit o tom, jak bude postupovat dál. Mně to připadá naprosto normální,“ komentoval dění Fiala. Současně řekl, že chápe, že Piráti dávají najevo emoce. Fiala se již v minulosti hájil, že jednal transparentně. V týdnu si také postěžoval si na šéfa poslaneckého klubu Pirátů Jakuba Michálka. Podle něj mu nezvedal telefon a vykládal o něm lži. V neděli Fiala upřesnil, že Michálkovi volal osmkrát. „Musel jsem v sobě najít jistotu, že to (digitalizaci) Ivan Bartoš nemůže spravit, musel jsem jednat,“ řekl dále k odvolání. Fiala ještě doplnil, že si umí představit, že s Piráty budou dále ve vládě. „Je to jako v rodině. Pohádáte se s manželkou nebo manželem,“ přirovnal. Současně prozradil, že Bartošovi nabízí variantu, aby Piráti i v případě odchodu z vlády jeho kabinet tolerovali. Premiér také odmítl, že by plánoval velkou rekonstrukci vlády. „Ve středu chci říct veřejnosti, jak to bude. Do dvou týdnů chci mít vládu obsazenou a doplněnou i na místech, která případně Piráti ve vládě uvolní,“ uvedl. Ohledně možné demise ministra zahraničí Jana Lipavského řekl, že bude záležet na jejich rozhovoru. K senátním volbám pronesl, že někde výsledky nejsou dobré. „Budeme se o tom bavit,“ doplnil a současně pronesl, že Piráti dopadli všude špatně. Ohledně následných sněmovních voleb, které se konají v příštím roce, pronesl, že je chce vyhrát. „Lidi chtějí vidět, že žijí lépe,“ čílil se v pořadu premiér.„Jaká forma? Tak formu možná nemám nejlepší. Starý profesor možná neosloví každého. Tak si mám nasadit takhle uši jako zajíc?“ odpověděl Fiala na dotaz, jak chce zaujmout voliče. Řeč také přišla na peníze, které mají jít na pomoc po povodních. „Nemůže to spravit nikdo jiný než stát,“ dodal premiér.",
        "category": "Domácí",
        "photos": 17,
        "date": "2024-09-29T12:50:05",
        "comments": 197
    },
    {
        "title": "Salač v Moto2 bodoval popáté v řadě. V Indonésii dodatečně poskočil na 15. místo",
        "content": "Salačovi se nepovedla sobotní kvalifikace a po startu z osmé řady a 23. pozice se navíc musel vyhýbat kolizi před sebou. Na trati měl k bodům daleko, ale nakonec díky prohřešku španělského soupeře prodloužil aktuální sérii závodů s bodovým ziskem na pět. „Byl to těžký závod. Neměl jsem ideální start a ještě jsem musel vyjet mimo trať, protože přede mnou spadl jezdec, takže jsem ztratil pár pozic. Dělal jsem potom, co jsem mohl, ale stále jsem ztrácel v druhém sektoru,“ uvedl Salač na týmovém webu. „Mrzí mě to, protože motorka dnes byla připravená na lepší výsledek. Ale nevěšíme hlavy, jsem si jistý, že (za týden) v Japonsku to bude lepší závod,“ dodal. Vedení v klasifikaci Moto2 si upevnil druhým místem Japonec Ai Ogura, poté co jeho hlavní rival Sergio García ze Španělska po pádu závod nedokončil. Ogura před nadcházející domácí Grand Prix v Motegi a celkem pěti zbývajícími závody vede pořadí o 42 bodů. Salač s 41 body jednu příčku ztratil a je sedmnáctý. Španěl Jorge Martín ovládl v Indonésii závod MotoGP. Martín si spravil chuť po sobotním sprintu, ve kterém coby vítěz kvalifikace dojel po pádu desátý a nebodoval. V hlavním závodě už aktuální vicemistr světa pole position proměnil v plný zisk a připsal si třetí triumf v sezoně. Zvítězil ale poprvé od květnové Velké ceny Francie v Le Mans, od té doby zaznamenal v devíti dílech seriálu šest druhých míst a dva úspěchy přidal alespoň ve sprintech. Martín napravil sobotní nezdar a vede pořadí o 21 bodů před Francescem Bagnaiou, který k sobotnímu vítězství ve sprintu přidal třetí místo. Italského jezdce porazil ještě jiný Španěl Pedro Acosta, jenž si v nováčkovské sezoně v MotoGP vyrovnal druhým místem maximum. Do cíle dojelo jen 12 z 21 závodníků, mezi odpadlíky byli i rivalové v boji o celkové třetí místo Enea Bastianini, který havaroval, a Marc Márquez, jemuž začal během jízdy hořet stroj. V Moto3 potvrdil dominanci Kolumbijec David Alonso. V patnáctém závodě sezony si připsal devátý triumf a mistrovství světa vede už s náskokem 97 bodů. Za týden v Japonsku si tak může s velkým předstihem zajistit titul. závod mistrovství světa silničních motocyklů v Mandalice Moto3: 1. Alonso (Kol./CFMoto) 32:57,410, 2. A. Fernández (Šp./Honda) -0,085, 3. Muňoz (Šp./KTM) -0,225, 4. Piqueras (Šp./Honda) -0,664, 5. Lunetta (It./Honda) -0,835, 6. Holgado (Šp./Gasgas) -0,862. Průběžné pořadí (po 15 z 20 závodů): 1. Alonso 296, 2. Holgado 199, 3. Ortolá (Šp./KTM) 191, 4. Veijer (Niz./Husqvarna) 189, 5. Muňoz 133, 6. Piqueras (Šp./Honda) 131. Moto2: 1. Canet (Šp./Kalex) 34:41,557, 2. Ogura (Jap./Boscoscuro) -6,218, 3. López -7,613, 4. Aldeguer (oba Šp./Boscoscuro) -7,797, 5. D. Binder (JAR/Kalex) -8,097, 6. Roberts (USA/Kalex) -9,823, ...15. Salač (ČR/Kalex) -27,442. Průběžné pořadí (po 15 z 20 závodů): 1. Ogura 208, 2. García (Šp./Boscoscuro) 166, 3. Canet 156, 4. López 156, 5. Roberts 153, 6. Aldeguer 146, ...17. Salač 41. MotoGP: 1. Martín (Šp./Ducati) 41:04,389, 2. Acosta (oba Šp./KTM) -1,404, 3. Bagnaia -5,595, 4. Morbidelli -6,507, 5. Bezzecchi (všichni It./Ducati) -6,772, 6. Viňales (Šp./Aprilia) -11,330. Průběžné pořadí (po 15 z 20 závodů): 1. Martín 366, 2. Bagnaia 345, 3. Bastianini (It./Ducati) 291, 4. M. Márquez (Šp./Ducati) 288, 5. Acosta 181, 6. B. Binder (JAR/KTM) 173.",
        "category": "Ostatní",
        "photos": 3,
        "date": "2024-09-29T09:29:00+02:00",
        "comments": 0
    },
    {
        "title": "Jihlava podpoří studentské koleje. Mladí a chytří městu prospějí, tvrdí primátor",
        "content": "„Jsem přesvědčený, že když přibude v centru Jihlavy dalších dvě stě chytrých mladých lidí, určitě to městu přinese prospěch,“ věří primátor Petr Ryška (ODS). Právě proto se v minulých dnech vedení Jihlavy rozhodlo projekt výstavby oficiálně finančně podpořit. Konkrétně se na něm bude město podílet částkou 45 milionů korun. „Jsme velice rádi, že tady koleje vyrostou. Krajské město by mělo mít kvalitní vysoké školství,“ nepochybuje Ryška. Na tom se ostatně v Jihlavě shodnou zastupitelé napříč všemi politickými stranami, včetně opozice. „Z mého pohledu je to určitě správné rozhodnutí,“ souhlasně pokyvuje hlavou například zastupitel Radek Hošek (STAN). „Jsem si jistý, že nové koleje budou pro město jednoznačně oživením. A jakmile tady bude skvělé zázemí pro studenty, tak si myslím, že celková prestiž VŠPJ, která je mimochodem už teď velmi dobrá, se zase ještě o něco zvýší,“ má jasno. Vysoká škola polytechnická je jedinou vysokou školou v Kraji Vysočina. Letos slaví dvacet let od svého založení, nicméně vlastní koleje stále nemá. Studenti se mohou ubytovat pouze v domě v Brtnické ulici, jejž škole pronajímá město, případně ve Fritzově ulici v budově, která je v majetku a na pozemku VŠPJ. Celkem se však jedná jen o 137 lůžek. „Což rozhodně neodpovídá našim potřebám,“ připomíná rektor VŠPJ Zdeněk Horák, že poptávka a zájem ze strany studentů o ubytování dlouhodobě a dost podstatně převyšuje nabídku. Výstavba dalších lůžek by škole do budoucna pozici jednoznačně usnadnila. „Nové ubytování v areálu bývalé staré nemocnice nám umožní poskytnout 220 lůžek, což představuje 10 procent naší studentské kapacity,“ vysvětluje Horák. Co se investice týká, dohromady činí 340 milionů korun včetně DPH – průměrný rozpočet školy se pohybuje kolem 150 milionů ročně. Projekt je tedy finančně podpořen z několika zdrojů. Zhruba šedesát procent nákladů pokryje dotace, kterou VŠPJ získala od ministerstva školství. Zbytek bude škola financovat z vlastních zdrojů a za pomoci příspěvků Kraje Vysočina a už zmiňovaného jihlavského magistrátu. „Ve chvíli, kdy u nás budou koleje pro studenty dostupnější, zůstane jich ve městě víc a Jihlava bude mnohem znatelněji působit jako studentské město. A to já mám rád, ve studentských městech, jakými jsou Praha, Brno či Olomouc, se totiž cítím velice dobře,“ přiznává Hošek. Nové vysokoškolské koleje budou v Jihlavě stát v místech současného brownfieldu ve Fritzově ulici, kde byl dříve průmyslový pavilon staré nemocnice. Vlastníkem pozemku je vysoká škola a projekt se nastavil tak, aby zde zachoval stávající zelené plochy. „Vznikne zde moderní budova, která dokonale splňuje všechny požadavky na kvalitní studentské ubytování. Všichni moc dobře víme, že koleje nejsou pouze o bydlení, ale také o vytváření kontaktů a vazeb, které studentům pomohou jak v osobním, tak i v profesním životě,“ doplnil Václav Báča, bývalý rektor, nyní prorektor VŠPJ, který projekt inicioval. Stavební povolení už dávno nabylo právní moci, nicméně celé řízení zpočátku provázely i komplikace. Investor se musel vypořádat s námitkami, které uplatňovali prostřednictvím právního zástupce někteří sousedé. Těm se nelíbila například výška budovy, obávali se hlučnosti či zastínění. „Všechny námitky jsme ale vypořádali. Studie prokázaly, že splňujeme veškeré podmínky,“ připomíná rektor Zdeněk Horák. Staveniště bude předáno ještě letos a dokončení stavby je plánováno na rok 2026.",
        "category": "Jihlava",
        "photos": 7,
        "date": "2024-09-29T11:42:06",
        "comments": 3
    },
    {
        "title": "Zedničina mě baví, ráda dělám něco smysluplného, říká restaurátorka památek",
        "content": "Asi málokdo z mladých si dokáže představit, co znamenají výrazy jako fanka, kleťák, hladítko nebo olovnice. Pro 38letou Noru Panušovou to jsou skoro každodenní pracovní nástroje. V těchto dnech je členkou týmu, který rekonstruuje památkově chráněnou návesní kapli v Mezipotočí, osadě spadající pod Kájov na Českokrumlovsku. Mladá drobná žena se dokáže ohánět zednickou lžící i namíchat „fajnovou“ maltu, která s mlasknutím přilne ke staré kamenné zdi. Na Českokrumlovsku opravovala třeba zdi hradu v Rožmberku nad Vltavou, kde vyškrabávala do fasády typická sgrafita. „Zedničina mě baví. Odjakživa jsem inklinovala k výtvarnému umění, ale i v takovéto činnosti nacházím tvůrčí uspokojení. Líbí se mi dělat něco smysluplného, nechat za sebou dílo, které přinese lidem radost. Těšilo mě třeba stavět rodinné domy. Ono vytvořit někomu domov je vůbec úžasný pocit. Zjistila jsem, že to podstatné v životě nejsou peníze, ale vnitřní potěšení z nějakého pozitivního uplatnění. Někdy se dokážu ohánět zednickou lžící třeba celý den a vůbec necítím únavu. Je to v hlavě,“ usmívá se Nora. Žije v českokrumlovské části Vyšné, která se nachází na úbočí Kleti. S přítelem tesařem zařizují starý domek, jenž má podle jejích slov příběh a duši. Ne jako sterilní hranaté novostavby. Oba spojuje náhled na tradiční řemeslné umění. Nepotřebují televizi. „Přítel hraje na heligonku, večer si povídáme, místo televize si pustíme kamna. Navštěvujeme známé. Hodně cestujeme, hlavně vlakem. Na nákupy nám stačí staré auto,“ říká s úsměvem. Vystudovala střední grafickou školu a Fakultu výtvarných umění, obor grafika, na Akademii umění v Banské Bystrici. Žila a pracovala v několika evropských státech v gastronomii a ve stavebnictví. V posledních letech pomáhá při opravách hlavně památkových objektů. Ve volném čase se zabývá propagační a uměleckou grafikou. Žije ve Vyšném v Českém Krumlově. U Nory Panušové to však vždycky tak nebylo. Odmala se toužila stát výtvarnicí. Vystudovala grafický design na soukromé střední škole v Písku a po mnoha letech grafiku na univerzitě v Banské Bystrici. Její život se však po střední škole podobal jízdě na toboganu. Hledala sebe. Na různých místech Evropy a při různých profesích a v různých kulturách. Pak přišla vážná nemoc, s níž se potýkala pět let. „Už na střední škole a po ní jsem chtěla být samostatná a nezávislá. Vydělávala jsem si třeba jako prodavačka. Pak jsem získala nějaké peníze prodejem obrazů a odjela na dva týdny na Krétu. Prostě pláže, zábava, pohoda, bezvadní lidé. A zůstala tam pět let,“ svěřila se Panušová. Pro mladého člověka jako ona, který se po roce 1990 mohl rozletět do světa, se stala Evropa malým prostorem bez hranic. Na Krétě se živila jako servírka. Když se naučila řecky a anglicky a skoro asimilovala s prostředím, dostihla ji znovu touha po změně. Nechtěla jen přežívat v duchu místní tradice. S lehkým úsměvem na rtech čekat na to, co život přinese. Začal jí chybět cimrmanovský humor, krajané, česká ironie. Půl roku zkusila žít v chladném Stockholmu, pár měsíců uprostřed konzumu Berlína, pak znovu krátce na Krétě. Nakonec našla práci v krkonošském hotelu. S neustálou touhou po tvůrčí práci v mysli. „V Krkonoších jsem se seznámila s partou mladých Slováků, kteří mě inspirovali ke studiu grafiky na vysoké škole v Banské Bystrici. Kupodivu mě přes množství uchazečů přijali. U přijímaček hodnotili moje zkušenosti a umělecký styl. Za studií jsem si přivydělávala zase brigádami,“ vysvětluje zednice. Po škole se chvíli zkoušela živit grafikou na Slovensku, kde měla trvalé bydlení. Přes vystudovanou uměleckou školu nakonec sklouzla zase k manuální práci. Mohl za to covid, o umění nebyl v této době velký zájem. Čtyři roky pomáhala při stavbách rodinných domů. Natahovala omítky, obkládala koupelny, pokládala dlažbu. Bavily ji stavby, jejichž majitelé měli cit pro architekturu a vkus. A dokázali přijmout pohled, že dům není jen typizovaná stavebnice, ale musí mít duši. Kupodivu je podle ní dost majetných lidí, kteří to dokážou přijmout. Ještě před dvěma měsíci jezdila na Slovensko jeden dům dokončovat. Naučila se také stavět kachlové pece, které jsou zase v kurzu. „A teď začínám znova doma grafické listy, ve Vyšném si zařizuji lis. Po nekonečném hledání mi hlavně nemoc ukázala, že člověk má dělat to, co ho baví, k čemu má talent. Žít tam, kde si rozumí s lidmi. Myslet na zdraví, nebýt závislý na penězích, na konzumu. Po dvaceti letech jsem snad našla to správné místo. V duchu kalokagathie, kterou objevili Řekové hledající životní harmonii,“ je přesvědčená Nora Panušová, grafička a zednice opravující památky. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "České Budějovice",
        "photos": 5,
        "date": "2024-09-29T11:32:06",
        "comments": 0
    },
    {
        "title": "Kriminalita mladistvých v Praze roste. Nerozeznají, co už je „přes čáru“",
        "content": "„Uchopily ji za vlasy a zvrátily jí hlavu dozadu, čímž jí omezily pohyb. Pod pohrůžkou násilí jí odcizily mobilní telefon v hodnotě přibližně třiceti tisíc korun,“ popsala policejní mluvčí Eva Kropáčová jeden z nejvážnějších případů agrese mezi dětmi z poslední doby. Šlo o partu dívek, které oloupily žákyni základní školy v šestém obvodu, kriminalisté je zadrželi v dubnu. Deliktů z oblasti násilné kriminality spáchaly děti do 17 let do konce letošního července 38. Kromě jiného například 11 loupeží. Devět případů vyšetřovatelé kvalifikovali jako nebezpečné vyhrožování, patřilo sem například šest úmyslných ublížení na zdraví. Statistika zahrnuje mimo jiné také 17 porušení zákona v kategorii mravnostní kriminality. Nejvíce případů ze statistiky deliktů, spáchaných omladinou, 113, se ale řadí tradičně do kategorie obecné kriminality. Frekventovaným případem se s 25 skutky stalo například poškozování cizích práv. Do 31. července šlo celkem o 145 překročení zákona dětmi do 17 let. Loni ve stejném období, tedy do 31. července, databáze zahrnuly 93 deliktů, tradičně nejvíce z oblasti obecné kriminality. Z ranku násilné kriminality šlo o 29 případů. V kategorii mravnostní kriminality jich bylo devět. V předcovidovém roce 2019 statistiky k 31. červenci zahrnovaly příslušné tabulky v kolonce „spácháno dětmi“ 89 případů. Devatenáctkrát šlo o násilné činy, mravnostních prohřešků bylo čtrnáct. Pro srovnání v sousední metropoli Vídni za první pololetí letošního roku policisté ze specializovaného oddělení kriminality mladistvých (EJK) registrují zatčení 280 pachatelů. V rámci Rakouska počet trestních věcí proti mladistvým vzrostl z 24 800 v roce 2013 na 34 tisíc loni. „K nejčastěji hlášeným trestným činům mládeže patří krádeže prosté, poškozování majetku, ublížení na zdraví, nebezpečné vyhrožování, krádeže vloupáním a trestné činy související s návykovými látkami,“ uvedl Heinz Holub-Friedrich z rakouského Spolkového kriminálního úřadu (BK). Nejzávažnější příčiny, které vedou podle odborníků děti a mládež k páchání kriminálních deliktů, jsou nedostatky v rodinné a školní výchově, mravní a citové výchově, neznalost v oblasti právního vědomí a také malá nabídka aktivit ve volném čase. „Jedním z obranných mechanismů, jak zvládat náročné situace, může být agrese,“ upozorňují odborníci. Agresivně jednat může podle odborníků každý z nás. Je v zásadě jen otázkou motivu, zda jde o situační reakci anebo následek dlouhodobého stresu. „V 90 procentech případů je podle mne za agresí strach. Za maskou agresivního jedince může být člověk, který skrývá svou nejistotu. A odhadnout motiv je podle mých zkušeností základ jak pro předcházení agrese, tak pro vyjednávání s takovými lidmi,“ sdělil psycholog Joža Spurný z Policejní akademie ČR. Spoluvinu může mít i ztráta schopnosti smysluplně komunikovat. Lidé podle odborníků přicházejí o schopnost vzájemně jednat, a pokud ano, jejich dialog se redukuje a hrubne. To prý souvisí také s obecnou atmosférou, kdy se doba posunuje k větší agresivitě. „Mantinely, v nichž se děti pohybují, jsou nezřetelné, nemají jasno v tom, co je přijatelné chování a co naopak ‚přes čáru‘. Problémem se stává také chování rodičů vůči škole, pedagogům. Kdy nerespektují či odmítají jakékoliv jednání, které považují za diskriminační vůči svým dětem,“ uvedl psycholog Joža Spurný. Efektivním způsobem, jak problémům předcházet, je prevence. „Základem prevence v rodině i škole musí být kultivovat komunikaci, zachytit již první příznaky agresivního jednání. A obrátit se s žádostí o pomoc, konzultaci na odborníky,“ řekl Spurný.",
        "category": "Praha a střední Čechy",
        "photos": 3,
        "date": "2024-09-29T10:42:00+02:00",
        "comments": 137
    },
    {
        "title": "Kraj chce chránit řopíky. Na bunkr s plastovými okny mohou zájemci zapomenout",
        "content": "Tohoto se starostové sedmi obcí a Pardubický kraj dočkat nechtějí. Aby unikátní pevnostní soustavu na Králicku narušil bunkr s barevnou fasádou a solárními panely. Ministerstvo obrany tyto volné bývalé vojenské objekty, které se nacházejí po celé České republice, prodává soukromým vlastníkům, nebo zdarma převádí na místní samosprávy. Ne však už v regionu. Ministerstvo obrany po dohodě s ministerstvem kultury a Pardubickým krajem nebude prodávat vojenské pevnostní objekty soukromým vlastníkům. Kraj a sedm obcí na Orlickoústecku, na jejichž území pevnostní objekty leží, nyní usilují, aby bunkry navíc získaly památkovou ochranu. Po válečných opevněních je v současné době poptávka. V červenci ministerstvo obrany nabídlo k prodeji devět lehkých železobetonových opevnění, známých jako řopíky. „Opravdu bychom neradi, aby tyto objekty byly osazovány plastovými okny, jako se tomu děje na Broumovsku, a vznikaly z nich možná dobrodružné chatky nebo nový turistický byznys. Něco takového na Králicku nechceme. Ráz vojenských opevnění musí zůstat zachován,“ řekl hejtman Pardubického kraje Martin Netolický. Vznikaly koncem 30. let minulého století jako součást pohraničního opevnění. Název získaly ze zkratky ŘOP, která označovala Ředitelství opevňovacích prací, jež výstavbu opevnění řídilo. Jde o malé železobetonové pevnůstky určené pro tři až sedm mužů, opatřené střílnami a pancéřovými dveřmi. Na Králicku se podobná zrůdnost zatím nevyskytuje. Město Králíky má o všechny tyto významné stavby v katastru města na ministerstvu obrany zažádáno, a to už několik let. „Postupně nám jsou bezúplatně vydávány. Například objekt K-S 8 jsme do vlastnictví získali v minulém roce,“ řekl starosta Králík Václav Kubín. Převody na obce trvají déle, protože je třeba zjistit, jaké jsou na pozemcích, kde stojí, majetkové poměry. Ministerstvo obrany je na Králíky převádí zdarma, neboť nejsou dál využívány pro podnikatelské účely, ale pro zachování historické památky. „Z větších staveb máme v majetku kolem deseti objektů. Patří sem například Vojenské muzeum Hůrka nebo K-S 14 u Cihelny nebo menší řopíky,“ řekl Kubín. Do budoucna by nejraději získal všechny. Jak ovšem připomíná, řopíky je třeba opravit, takže ačkoli je převod bezúplatný, město pak musí dál investovat. Rád by, aby byl význam pohraničního opevnění uznáván celorepublikově. „Pevnostní oblast nebyla určena jen k obraně Králík nebo Pardubického kraje, ale na obranu státu. Měli bychom si tohoto systému opevnění vážit v kontextu historie,“ řekl Kubín. Jen v katastru Králík se nachází kolem 40 kusů menších pevnostních objektů. Bude záležet také na zastupitelstvech okolních obcí, jak se k převodům postaví. A zdá se, že i snaha bude jednotná. „Hledali jsme variantu ochrany všech těchto objektů, kterých je na Králicku kolem dvou set, tedy lehkých i těžkých opevnění. Smyslem je, abychom zachovali stávající ráz. Jednáme o tom s ministerstvem kultury i obrany, protože zájem o koupi těchto objektů je enormní. Králicko je natolik unikátní, že linie opevnění, která vznikla v roce 1938, by měla být uchována,“ řekl hejtman Netolický. Památková ochrana se nebude týkat samotných objektů, ale také jejich okolí tak, aby nebylo možné udělat zásahy do krajiny. Pokud ministerstvo kultury uzná, že systém opevnění na Králicku získá památkovou ochranu, měly by železobetonové bunkry přejít do vlastnictví obcí. Obecně prospěšná společnost Králická pevnostní oblast pak bude mít na starosti převod koordinovat. Výběrové řízení na nepotřebný nemovitý majetek vypisuje ministerstvo obrany pravidelně, v červencovém seznamu bylo 13 položek, které se nepodařilo prodat v minulých řízeních, mezi nimi i devět řopíků. Lehká pohraniční opevnění k prodeji se nacházejí například v Jizerských horách, v Náchodě či na Znojemsku. Například řopík na Lounsku šel do prodeje s vyvolávací cenou 100 tisíc korun, na Opavsku si jej šlo pořídit za 35 tisíc korun, pozemek v pražské Michli, který je inzerován jako vhodný pro reklamní plochu, pak vyjde kupujícího minimálně na 299 tisíc korun.",
        "category": "Pardubice",
        "photos": 4,
        "date": "2024-09-29T10:28:00+02:00",
        "comments": 14
    },
    {
        "title": "Český ministr dopravy chce revizi zákazu spalováků. Elektromobilizace drhne",
        "content": "EU počítá se zákazem prodeje aut se spalovacím motorem po roce 2035. V roce 2026 se má konat revize, která zhodnotí dosavadní přechod na alternativní pohony, tedy zejména elektromobilitu. Přechod k elektromobilům je však podle prodejních čísel pomalejší, než se očekávalo. „Požadujeme, aby revize tohoto zákazu proběhla již v roce 2025, namísto původně plánovaného roku 2026. Chceme o tom jednat s novou Evropskou komisí a zároveň připravujeme poziční dokument, pro který bychom chtěli získat koalici podobně smýšlejících států, tak jak tomu bylo v případě revize normy Euro 7,“ uvedl Kupka. Ministerstvo tak podle Kupky navazuje na své dosavadní aktivity v takzvaném ozelenění dopravy i aktuální iniciativu italské premiérky Georgie Meloniové. „Naším cílem musí být udržet konkurenceschopnost evropského automobilového průmyslu a zároveň zabránit tvorbě bariér, které by znemožnily nákup nových cenově dostupných automobilů. Máme ambici být lídry snah o změnu nastavení evropských plánů týkajících se spalovacích motorů,“ dodal ministr. Kupka v tomto týdnu v Berlíně jednal s německým ministrem dopravy Volkerem Wissingem o krocích k přehodnocení limitů oxidu uhličitého (CO2) u osobních vozidel, a to i v návaznosti na dopis Evropské asociace výrobců automobilů (ACEA) z minulého týdne, ve kterém se zmiňuje nemožnost splnění stanovených limitů oxidu uhličitého pro rok 2025. Zároveň je ministerstvo v kontaktu se sdružením českého autoprůmyslu ohledně dalších společných kroků. „Cesta vede přes další intenzivní vyjednávání a získání dostatečně široké podpory podobně smýšlejících států,“ podotkl Kupka. V roce 2023 byla v návaznosti na ambicióznější klimatické cíle Evropské unie přijata revize nařízení, která stanovuje výkonnostní limity CO2 pro nové osobní automobily a nová lehká užitková vozidla, dodávky. „Od té doby, co poptávka po elektromobilech upadla a centristické strany ztratily půdu ve volbách do Evropského parlamentu ve prospěch krajně pravicových stran nekonečně skeptičtějších vůči elektromobilům, bylo jasné, že se rýsuje boj o rok 2035. To, že to odstartovala Itálie, není žádným překvapením, protože země je domovem mnoha dodavatelů automobilek, kteří jsou stále závislí na technologii spalovacích motorů,“ komentuje Reuters. „Když měl Pan Kupka tu možnost vystupovat za českého předsednictví proti takovému zvěrstvu jako ministr, předsedal Radě EU při zasedání ministrů dopravy a z této pozice řídil zasedání, mohl vnášet námitky a iniciovat změnu, tuto příležitost ovšem nevyužil. Nyní, když o dva roky později vidí, že existují na půdě Evropské unie iniciativy, které se snaží zvrátit tyto nesmysly, začíná být aktivní,“ komentuje pro iDNES.cz Filip Turek, český poslanec Evropského parlamentu za koalici Přísaha a Motoristé sobě. „Mimochodem si všichni všimli na vládě a i v europarlamentu, že argumentace proti zákazu výroby aut se spalovacím motorem a další největší zvrácenosti Green Dealu jsou něco, co nám a dalším obdobně smýšlejícím subjektům pomohlo v získání velkých voličských základen,“ dodává. „Samozřejmě, že přehodnocení zákazu produkce aut se spalovacím motorem je potřeba provést dříve než v roce 2026 a snažíme se o to celou dobu. Je to i naše iniciativa v průmyslovém výboru europarlamentu, máme to v ustavujících stanovách frakce Patriots for Europe a na této pozici spolupracujeme od počátku právě a hlavně i s italskými kolegy, kteří jako jedni z mála mají odvahu otevřeně za tyto myšlenky bojovat,“ uzavírá Turek.",
        "category": "Auto",
        "photos": 4,
        "date": "2024-09-29T00:00:00+02:00",
        "comments": 162
    },
    {
        "title": "Sláva lehkomyslnosti. Klasická Wildeova komedie jiskří vtipem i v audioverzi",
        "content": "Na žánr salónní komedie se Wildeovo mistrovské dílo už mnoho let shlíží z neochvějného trůnu. Je to dokonale vybroušený diamant, dílo nepoměřitelné s žádným jiným. Hovoříme o salónní či společenské komedii, ale Jak je důležité míti Filipa ve skutečnosti tvoří a zastupuje vlastní žánr. Oscara Wildea je možné srovnávat jen s ním samotným, s nikým jiným. Mistr břitké, duchaplné konverzace do něj vtiskl mnohé ze svého pohledu na svět a je možné ho číst mnoha způsoby. Včetně toho, že vlastně jde o hru „o ničem“. Řečeno s lordem Goringem z jiné Wildeovy znamenité komedie Ideální manžel: „Nesmírně rád mluvím o ničem. To je totiž jediné, o čem opravdu něco vím“. Zpracování Jak je důležité míti Filipa v produkci společnosti Audiotéka režijně obstaral Daniel Tůma a hlavních mužských rolí se ujali Pavel Neškudla (John Worthing) a Viktor Dvořák (Algernon Moncrieff). Dámskými protějšky jsou jim Klára Suchá coby Gwendolina Fairfaxová a Šárka Krausová v roli Cecilie Cardewové. Lady Bracknellovou ztvárnila Vanda Hybnerová. Představí se také Otakar Brousek mladší, Radek Hoppe a Dagmar Čárová coby slečna Prismová. Role sluhy Lanea se zhostil Martin Hruška, který bohužel zemřel dřív, než se audio novinka dostala k posluchačům. Bez výjimky všichni z hereckého ansámblu pochopili a bezvadně interpretovali hravou rozpustilost Wildeova textu, v němž se ovšem, při podrobnějším průzkumu, skrývá hluboká pravda. Totiž že, slovy autorovými, všechny bezvýznamnosti v životě máme brát vážně a všechno vážné máme brát s upřímnou a uváženou lehkovážností. Příběh o lásce a námluvách ve vyšší anglické společnosti si posluchači vychutnají v pečlivém zpracování. Skvělé herecké výkony umocňuje zvuk s mnoha detaily, například cinkání lžiček. Z naprosté většiny se točily přímo ve studiu, takže jsou zcela autentické. Tvorbu Oscara Wilda v moderním produkčním zpracování nabídla Audiotéka posluchačům již v roce 2022, kdy uvedla Vějíř lady Windermeerové. „Reakce posluchačů nás utvrdily v tom, že vytříbené wildeovské dialogy fungují v audio podobě skvěle. Chtěli jsme jim tedy předložit další titul a volba komedie Jak je důležité míti Filipa byla celkem jasná. Myslím, že právě toto dílo je jakousi esencí všeho, co na Wildeovi milujeme – tedy mistrných dialogů, vtipu, lásky a skvělé zápletky s nečekanými zvraty,“ vysvětluje Pavel Hurta, ředitel obsahu a produkce Audiotéky.",
        "category": "Kultura",
        "photos": 7,
        "date": "2024-09-29T10:10:00+02:00",
        "comments": 0
    },
    {
        "title": "Bídní mušketýři. Spadlo na nás lejno, hodnotil šílenost pardubický trenér",
        "content": "Situaci pracovně nazvanou „Měli jsme na body, ale bohužel to nakonec nedopadlo“ prožili pardubičtí fotbalisté nesčetněkrát. Pravděpodobně nikdy však nebyla tak schizofrenní jako v sobotu po domácím utkání s Teplicemi. Kouč Východočechů Jiří Saňák přišel na tiskovou konferenci zcela zničený a jen těžko jste mohli odhadovat, kvůli čemu to zrovna bylo. Pardubice se v první půli prezentovaly zcela bídným projevem „podpořeným“ dvěma červenými kartami ještě před pauzou. V tom druhém zase podaly v devíti lidech doslova heroický výkon, když dlouho odolávaly teplické přesile. A dokonce mohly jít do vedení, jenže sólo po levém křídle těsně neproměnil Tomáš Zlatohlávek. O konečné prohře 0:1 nakonec rozhodla nařízená penalta ve prospěch Teplic, které také inkasovaly jednu červenou kartu. Tohle všechno se skutečně stalo během jediného ligového zápasu. „Jsem z toho opravdu zničený, smutný...,“ hlesl Saňák. „Odbojujete to na krev do posledních minut a pak dostanete gól z penalty. Dopadlo to smolně, spadlo na nás lejno,“ říkal. Svého týmu se ale rozhodně nezastával. Dominique Simon a Tomáš Solil předvedli zbytečné zákroky, po kterých byli po zásluze vyloučeni (Solil viděl rovnou červenou, Simon dvě žluté během pár minut), to Saňákovi pilo krev hodně. „Naši hru do vyloučení si musíme rychle vyřešit. Hráči svým počínáním hrubě ovlivnili celý zápas, jestli jsou soudní, tak to vědí a závěr si musí udělat sami. V kariéře jsem snad ještě nezažil, abychom hráli celý poločas v devíti lidech,“ zlobil se. A být on sám hráčem na hřišti, dohrávaly by Pardubice v osmi. Červenou kartu totiž v závěru zápasu viděl i Saňák, který viditelným potleskem ocenil výkon rozhodčího Dalibora Černého a dostal dvě žluté ještě rychleji než Simon. A to během několika málo vteřin. „To si musím zase v týmu vyřešit já sám, ale neudělal jsem nic drastického. Jen jsem tleskal,“ krčil rameny Saňák. „Výkon rozhodčích vůbec nebudu komentovat, není to v mých kompetencích a nechci dělat žádná zbytečná prohlášení. Já můžu řešit jen fotbal. Je škoda, že jsme to neuhráli na nulu,“ dodal. Právě tady lze spatřovat určitou s nadsázkou zmíněnou schizofrennost, protože jen co Saňák někoho zkritizoval, tak hned zase chválil. A nutno říct, že po zásluze. Soupeřově přesile Pardubice vzdorovaly hodinu. A když šel předčasně do sprch po druhé žluté i teplický Michal Bílek, sahaly po výhře. „Ve druhé půli už jsem zase viděl ty svoje mušketýry, o kterým často mluvím. Za stavu devět proti deseti měl paradoxně největší šanci zápasu náš Zlatohlávek. Chtěl bych mužstvo pochválit za fungování a chtíč spolupracovat, hrát takhle dlouho v dvojnásobném oslabení je ale zkrátka hloupé,“ zhodnotil. Definitivní ortel byl nad Pardubicemi vynesený v 86. minutě. Po ruce ve vápně si balon na puntík postavil slovenský útočník Roman Čerepkai a razantní střelou zařídil svůj první gól v české lize. „Na tu penaltu jsem si sáhl, mohl jsem ji mít. Asi na mně bylo vidět, jak jsem frustrovaný. Soupeře jsem měl načteného, ale Čerepkai to bohužel dobře utáhnul po zemi. Pro nás to možná nebylo fér, ale stalo se,“ mrzelo pardubického brankáře Jana Stejskala. Ještě daleko hůř mu však bylo při srážce spoluhráče Jasona Noslina se soupeřem ve vápně. Noslin zůstal dlouho ležet na zemi a hřiště nakonec opouštěl s límcem na krku a na nosítkách. Později u střídaček „ožil“, ale stejně musel do nemocnice. „Když jsem Noslina viděl ležet a slyšel, jak skuhrá, tak mi bylo jasné, že to bude špatné. Za lajnou se nakonec postavil na nohy, ale tu situaci si vůbec nepamatoval, takže raději jel do nemocnice na pozorování. Doufám, že bude v pohodě,“ přál si Stejskal.",
        "category": "Chance Liga",
        "photos": 7,
        "date": "2024-09-29T10:02:00+02:00",
        "comments": 3
    },
    {
        "title": "Říkali, že jsem anorektička a jejich děti kvůli mně nejedí, vzpomíná Kate Moss",
        "content": "Kate Moss zavzpomínala na to, jak ji v devadesátých letech lidé často oslovovali na ulici a obviňovali ji z propagace poruch příjmu potravy. „Rodiče za mnou chodili a říkali, že jejich dcery jsou kvůli mně anorektičky a nic nejedí, protože chtějí vypadat jako já – modelka z titulních stran časopisů. Bylo to pro mě opravdu hrozné. Byla jsem dost hubená a lidé na to nebyli zvyklí. Ostatní modelky takové nebyly,“ říká v novém dokumentu společnosti Disney+ s názvem In Vogue: 90. léta. Vyhublý vzhled Kate Moss se stal populárním po roce 1993. Tehdy už jako devatenáctiletá dívka pózovala ve spodním prádle pro módní magazín. „Cítila jsem se skvěle, ráda jsem fotila a pracovala s různými umělci a profesionály ve svém oboru. Moje velké focení pro Vogue nebylo nijak okouzlující a dokonalé a přesto to bylo super. Fotili jsme v ložnici, přímo v mém bytě v Londýně. Móda se mi tehdy líbila. A práce? Bylo to všechno mnohem jednodušší,“ popisuje. Kate Moss se během své kariéry svlékla mnohokrát, a to jak na mole, tak před fotoaparátem. Bez podprsenky se objevila třeba na přehlídce slavné návrhářky Vivienne Westwoodové. Módní redaktorka Catherine Kasterineová se také vyjádřila k reakcím na jedny z prvních zveřejněných fotografií modelky. „Veřejnost nebyla na Kate připravena. Byli naprosto zděšeni. Všichni ty fotky okamžitě zavrhli a očernili,“ uvedla v dokumentu. Anna Wintourová, šéfredaktorka časopisu Dame, říká: „Vzhled velmi podvyživených modelek byl lidem zkrátka nepříjemný. Mnoho z nás redaktorek se obávalo propagace anorexie a tedy i heroinového vzhledu – všeho, co je spojováno s poruchami příjmu potravy. Zašlo to celé opravdu daleko. Vzpomínám si, že jsem byla osobně v Bílém domě, když se tím zabývala Clintonova vláda,“ překvapila. Čtrnáctiletou Kate objevila módní fotografka Corrine Dayová. „Když jsem ji viděla na fotce z polaroidu, byla okouzlující a perfektní. Ale zároveň docela obyčejná. Měla rozcuchané vlasy a bez make-upu vypadala jako holka od vedle. Podporovala jsem ji v tom, aby byla přirozená. Povídala jsem si s ní a během rozhovoru ji fotila,“ dodala. Topmodelka v roce 2009 v jednom z rozhovorů řekla, že „nic nechutná tak dobře, jako hubenost“. Od té doby se snažila od komentáře, který použilo mnoho webových stránek podporujících anorexii, distancovat. Tvrdila, že to byla jen „obyčejná hláška“, kterou vždy říkala její spolubydlící, když držela dietu.",
        "category": "Revue",
        "photos": 49,
        "date": "2024-01-16T14:26:00",
        "comments": 11
    },
    {
        "title": "Zuckerberg se dere mezi největší boháče světa, už má přes 200 miliard dolarů",
        "content": "Nedávno zveřejněná čísla z Bloomberg’s Billionaire Index (miliardářský index) ukázala, že se Zuckerbergovi v roce 2024 jmění rozrostlo o 73,4 miliardy dolarů, a to na 201 miliard dolarů. Generální ředitel společnosti Meta se tak stal čtvrtým nejbohatším člověkem na světě a připojil se ke klubu „stamiliardářů“, který čítá pouze tři další členy. Mezi nimi je spoluzakladatel společnosti Tesla a majitel sociální sítě X Elon Musk, jehož jmění činí asi 272 miliard dolarů. V klubu nechybí ani zakladatel Amazonu Jeff Bezos, který disponuje majetkem v hodnotě 211 miliard dolarů. V klubu je také generální ředitel luxusní značky LVMH Bernard Arnault, který má jmění v hodnotě 207 miliard dolarů. Zuckerberg, který spustil Facebook v roce 2004, má také velkou část svého majetku spojenou s akciemi Meta Platforms. Právě akcie společnosti Meta v roce 2024 vzrostly o téměř 64 procent. Ve středu akcie společnosti posílily o 0,9 procenta a uzavřely na rekordním maximu 568,31 USD. Poté v pátek klesly na 567,36 USD. Meta provozuje oblíbené sociální sítě Facebook, Instagram a Threads či aplikaci WhatsApp. Ve středu na akci Meta Connect 2024 Zuckerberg řekl, že Meta AI je na dobré cestě stát se nejpoužívanějším asistentem na světě. „Jsme téměř na 500 milionech měsíčně (aktivních uživatelů) a v některých větších zemích jsme ještě ani nespustili,“ řekl Zuckerberg s odkazem na země v Evropské unii. Zuckerberg není jediným technologickým magnátem, který letos zaznamenal velký skok ve svém majetku. Jensen Huang, generální ředitel společnosti Nvidia, a Larry Ellison, spoluzakladatel společnosti Oracle, zaznamenali nárůst čistého jmění o 62,2 miliardy dolarů a 58,6 miliardy dolarů.",
        "category": "Ekonomika",
        "photos": 13,
        "date": "2024-09-29T09:27:00+02:00",
        "comments": 24
    },
    {
        "title": "Na západní věži hradu Kašperk roste nový krov, překryje původní helmici",
        "content": "Mohutné trámy z letitých šumavských smrků začátkem týdne na 27 metrů vysokou hradní věž vyzvedával jeřáb. „Až budou všechny trámy nahoře, začne se se stavbou krovu a v říjnu pak stavebníci položí na krov štípaný šindel. Nová střecha tak bude chránit starou cihlovou helmici před dalším zvětráváním a rozpadem,“ řekl kastelán Václav Kůs. Cihlová střecha na západní věži patří k nejvzácnějším dochovaným stavebním konstrukcím hradu. Přežila středověké požáry, orkány i víc než 660 šumavských zim. Dochovaly se tři pětiny původní střechy. „A protože je zvětralá a cihly jsou za hranou životnosti, bylo už před lety rozhodnuto po dohodě s památkovou péčí, že nejšetrnějším způsobem, jak tu střechu ochránit a zpomalit přirozenou degradaci, je nad ní postavit nový krov, který bude chránit to původní torzo,“ vysvětlil kastelán. Kašperk bude v říjnu pro návštěvníky otevřen od čtvrtka do neděle, a to bez průvodce. V listopadu a v prosinci bude vstupní brána pro návštěvníky uzavřená. Hrad založil jako pohraniční pevnost král Karel IV. v roce 1356. V královské správě Kašperk zůstal jen do roku 1365, kdy jej panovník zastavil Janu Očkovi z Vlašimi. Zástavní držitelé se poté na hradě střídali. Koncem šestnáctého století si hrad pronajalo město Kašperské Hory, ale měšťané se zajímali spíše o užitky z hradního panství, a samotný hrad zanedbávali. Ten proto chátral, a když se po skončení třicetileté války stal zdrojem stavebního materiálu, změnil se rychle ve zříceninu.",
        "category": "Plzeň",
        "photos": 13,
        "date": "2024-09-29T09:20:09",
        "comments": 1
    },
    {
        "title": "S „kliďasem“ Amálkou se dostaly na vrchol, dívka ukazuje kouzlo agility",
        "content": "Na umělé trávě v improvizovaném útočišti na zlínské Klečůvce rozestaví několik překážek. Drobný pejsek vyrazí jako střela. Bleskurychle se proplete mezi slalomovými kužely, tu proletí tunelem, tam zase několikrát přeskočí hrazdu. Dívka běží s ním, lehce jej koriguje pohyby těla, ukazováním rukou a krátkými pokyny. Takto trénuje jedna z nejlepších juniorek v agility Elena Hlobilová se svou fenkou Amali. Dvě slečny, co se před nedávnem vrátily z mistrovství světa v Belgii se stříbrnou a bronzovou medailí. „No medailí. Spíš to byly takové dřevěné plakety. Prostě dřívka,“ směje se osmnáctiletá závodnice. Působí tiše a klidně. Stejně jako její psí svěřenkyně. Možná i to je důvod, proč jsou tak úspěšné. Během pár let, co závodí, se už stala dvojnásobnou mistryní republiky a v posledních letech dosahuje úspěchů na světové v úrovni. Že by se tím potřebovala chlubit? To vůbec. „Vždyť ve škole donedávna nevěděli, že něco takového dělá,“ prohodí její maminka Milena Polášková. „Vybrala si holt přehlížený sport. To není jako fotbal, hokej nebo plavání.“ Příběh Elenky a Amálky, jak své fence říká, je však pozoruhodný. O agility se malá dívka začala zajímat v sedmi letech. Tehdy byla na agility táboře a pak žadonila o pejska, s nímž by psí parkur mohla trénovat. Dostala příslib, že jej dostane ve dvanácti, což je věk, odkdy mohou děti samy na cvičák. „Celou tu dobu to vydržela. Splnila všechna kritéria, včetně toho mít po celou dobu samé jedničky. Nedalo se jinak než jí psa koupit,“ usmívá se maminka. Vybrali si border kolii, pro kterou cestovali na druhý konec republiky. I když byly v nabídce dvě, od začátku bylo jasné, že to bude Amálka. „Sama za mnou přišla a už se ode mě nehnula,“ vzpomíná Elena. Okamžitě spolu začaly trénovat, jak zdolávat překážky, a za dva roky už se účastnily prvního mistrovství republiky. A k vlastnímu překvapení jej rovnou vyhrály. „Amálka přitom nemá sportovní rodokmen, je to spíš výstavní pes,“ popisuje maminka. V praxi to znamená, že není tak rychlá jako někteří konkurenti. „Ale zase je velmi hodná, poslušná, je to srdcař. Udělá pro Elenu všechno,“ vyzdvihuje. Pro úspěch v tomto sportu je to důležité. Aby pes ve správném pořadí zdolal všechny překážky, nezmatkoval a nic neshodil, je potřeba, aby byl on i psovod v maximální pohodě. Nesmí jej rozptýlit různé druhy povrchu, to, jak je trať rozestavěná, ani bouřlivá atmosféra okolo. „Na začátku závodů přitom bývám nervózní,“ připouští Elena. „Naštěstí, když odstartujeme, tak to ze mě většinou spadne.“ Zatímco někteří psi nesou špatně větší množství lidí a hlasité povzbuzování, Amálka si to užívá. V Belgii se poprala jak s náročnou trasou na pískovém povrchu, tak i s konkurencí závodníků z bezmála třiceti států. Včetně světové špičky, k níž patří Němci, Britové nebo třeba Poláci. Stupně vítězů obsadila Elena v závodech družstev. Vicemistryní světa se stala s Amálkou a soutěž absolvovala i s dalším vypůjčeným pejskem, s nímž byla třetí. V individuálních závodech pak uzavírala první desítku, tady už se projevily rychlostní rezervy zvířete. „Individuál je hodně o štěstí. Tam se běží na plné riziko a často se tam chybuje. Většinou vyhrají psi, kteří nejsou favorité a během roku žádný velký výsledek nezaběhli,“ vysvětluje Polášková. Zatímco překážky se při závodech nemění, způsob, jak do nich nabíhat a v jakém pořadí, je vždy jiný. Závodníci mají před startem jen pár minut na to, aby si zapamatovali, kudy běžet. Když pes překážku shodí, dostanou trestné body, když ji mine, znamená to automatickou diskvalifikaci. Možností, jak se takzvaně „vychybovat“, je spousta. Často za to může psovod, ale někdy se stane, že se zvíře zkrátka samo rozhodne, kudy chce běžet. Eleně se to stalo na jednom mistrovství republiky. V té době byla na prvním místě, neudělala nic špatně, ale Amálka nezvládla houpačku ani kladinu. „Bylo jasné, že tím to pro nás končí. Tehdy mě to mrzelo, ale nehroutila jsem se, ani nezuřila,“ říká závodnice, která bývá občas svědkem toho, jak si ostatní při neúspěchu svou frustraci na zvířeti vylívají. „Občas křičí a jsou škaredí. Ale to nemá smysl, jsou to jen zvířata a nejdou naprogramovat.“ Příběh úspěšné sportovkyně je o to zajímavější, že se mezi světovou konkurencí prosazuje, aniž by měla kde pořádně trénovat. Provizorní hřiště si mohli dovolit postavit díky souhlasu majitele pozemku na Klečůvce. Do povrchu a překážek tu museli investovat desítky tisíc. Oficiální tréninková plocha však ve Zlíně chybí. Stejně jako oficiální sportovní klub. A veřejná psí hřiště jsou pro přípravu na výkonnostní sport nevhodná. „Trénujeme v podstatě v polních podmínkách. Přirovnala bych to k rychlobruslařce Martině Sáblíkové, která se dostala do špičky, aniž by u nás měla tréninkovou halu,“ povzdychne si maminka Milena Polášková. Ta vidí jako problém, že poněkud přehlížený sport nemá větší podporu. Podle Ivany Kysové, která ve Zlíně trénuje agility s dětmi, je potíž i v tom, že málo lidí ví, co tato disciplína vůbec obnáší. „Stává se, že přijdou rodiče na trénink a jsou naprosto zaskočení tím, co jejich dítě se psem dokáže,“ povídá. „Většinou si myslí, že je to jen nějaké bezcílné hopsání. Najednou vidí řád, souhru dítěte a zvířete, dovednosti. A je to i atraktivní na sledování,“ dodává. V současnosti je však situace taková, že kdo chce tento sport dělat naplno, musí do něj investovat čas i peníze. Náklady na výjezdy na závody si platí účastníci sami, prize money prakticky neexistují. Největším problémem je však najít plochu na tréninky. „Mohla by to být i nepoužívaná hala nebo sklad. Myslím, že takových objektů je ve Zlíně dost. Bylo by krásné, kdyby se tohle zlepšilo,“ přeje si Kysová. A doufá v to i Elena Hlobilová, která chce v agility pokračovat. I když už to nebude s Amálkou, která se po dalším mistrovství republiky odebere do sportovního důchodu. A to i přesto, že je jí zatím pouze šest let. „Někteří psi závodí až do deseti, ale chtěla bych, aby Amálka běhala už jen tak pro radost,“ plánuje její majitelka. Ostatně sportovní náhradu už má. Pejska s příznačným názvem Speedy. Je o poznání rychlejší a má dispozice být úspěšný na těch největších závodech. „Ale zatím je to takové trdlo. Trénink s ním je o dost těžší než s Amálkou, té to šlo samo,“ směje se dívka, která studuje pedagogickou školu a v budoucnu by ráda agility trénovala další děti ze Zlína a okolí. Možná, že z nich budou další šampioni.",
        "category": "Zlín",
        "photos": 11,
        "date": "2024-09-29T09:16:04",
        "comments": 1
    },
    {
        "title": "Okolí Kynžvartu je plné „zvířecích“ pramenů, za kyselkami vede stezka",
        "content": "Minerální prameny najdeme nejenom ve vyhlášených lázeňských městech, Mariánských a Františkových Lázních a Karlových Varech, ale i na řadě dalších míst, především v oblasti Slavkovského lesa. Místní lidé je odedávna pili a udržovali jako studánky, po druhé světové válce a odsunu Němců však upadaly do zapomnění, zanášely se a zanikaly. O jejich znovuobjevení a zprovoznění se až v posledních desetiletích minulého století postarala celkem malá hrstka místních nadšenců a ochránců přírody. Místem, které se může pochlubit mimořádnou hojností minerálek, je jihozápadní úpatí Slavkovského lesa, kde se na poměrně malém území mezi Mariánskými Lázněmi a Lázněmi Kynžvart nachází hned několik desítek pramenů. Ke čtyřem z nich vede v roce 2008 vybudovaná Naučná stezka Kynžvartské kyselky. Začíná zhruba půl druhého kilometru jihozápadně od centra Lázní Kynžvart na místě, kde doleva odbočuje lesní cesta, u které je umístěná informační tabule. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz Návštěvníkům se zde, kromě jiného, dostane stručného poučení, jaké vody vlastně můžeme považovat za minerální a čím se liší od vody, která nám teče doma z kohoutku. Stručně řečeno je za minerální vodu považovaná každá přirozeně se vyskytující spodní voda, která obsahuje v jednom litru minimálně buď jeden gram rozpuštěných pevných látek, nebo 1 gram rozpuštěného kysličníku uhličitého, případně některý ze zdraví prospěšných chemických prvků, jako jsou jód, fluor, křemík, síra a další. Stezka vede nejprve po pohodlné šotolinové cestě vzrostlým listnatým lesem asi půl kilometru až na rozcestí na okraji otevřené louky, kde odbočuje doprava a mírně do kopce neudržovaná lesní cesta, ze které po dalších asi dvou stech metrech odbočuje doleva pěšina k Jezevčímu prameni. Místo vývěru se kdysi nacházelo na zemědělsky obhospodařované svažité „Velké louce“, která však po druhé světové válce a odsunu zdejšího obyvatelstva přestala být využívaná a dnes je silně podmáčená a zarostlá neudržovaným náletovým lesem. Cesta k prameni proto vede zčásti po dřevěných můstcích a schodech, pohyb zde zejména po dešti vyžaduje dost opatrnosti. Na dlouhá léta zapomenutý pramen byl znovuobjevený a vyčištěný až v roce 1985 a v roce 2007 pak byla rozpadající se dřevěná jímka nahrazená současnou osmistěnnou kameninovou studánkou a zakrytá dřevěnou stříškou. Podle posledního měření obsahuje Jezevčí pramen 2100 miligramů kysličníku uhličitého na litr a podle rezavého zabarvení potůčku, který od pramene vytéká, se dá soudit na silný obsah železa. Kvalita vody zde (ani u většiny dalších pramenů) není sledovaná, a záleží tedy na každém, zda se jí odváží napít (autor článku to přežil). Na cestě k dalším pramenům je třeba vrátit se zpátky na rozcestí a pokračovat pak po okraji louky a dál podle značení lesem asi 300 metrů. Oba Liščí prameny vyvěrají jen pár centimetrů vedle sebe v hluboce zaříznutém údolí bezejmenného potoka v původních dřevěných čtvercových jímáních, která dokládají využívání této minerálky dávno před druhou světovou válkou. Jejich znovuoživení v roce 2001 bylo poměrně složitou akcí, při které bylo třeba odklonit potok do nového koryta, aby se zabránilo častému zanášení pramenů bahnem. V roce 2007 pak byly prameny, které obsahují 1960 miligramů kysličníku uhličitého na litr, zastřešeny na ochranu před padajícím listím. Poslední ze čtyř pramenů na naučné stezce byl objevený v roce 2002 jen pár metrů od Liščích pramenů na místě, kde pátrači v ovzduší zaznamenali velký výskyt plynného kysličníku uhličitého. Při výkopových pracích pak ke svému překvapení objevili hluboko v zemi zapuštěný dřevěný soudek, který dokládal, že i tato kyselka byla v minulosti jímána. Pramen, který do té doby nebyl v odborné literatuře popsán, pak nálezci pojmenovali podle toho, že při jeho odkrývání museli celé široké okolí rozrýt jako divoká prasata. Do skupiny kynžvartských kyselek se „zvířecími“ názvy patří i Zaječí pramen, který se nachází asi 800 metrů jižně od začátku naučné stezky na okraji rozlehlé pastviny slabých 200 metrů vpravo od silnice. Je zachycený do celkem vysoko nad úroveň terénu vystupujícího dutého kmenu stromu a zakrytý dřevěnou stříškou. Je sice se slušnou přesností zakreslený na mapách (mapy.cz), ale nehledá se zrovna nejlépe, nevede k němu žádná cesta a kvůli divoké náletové zeleni kolem ani není do poslední chvíle vidět. Nejspíš i proto není právě často navštěvovaný a udržovaný a od případných ochutnávek odrazuje i bezprostřední blízkost stád pasoucího se dobytka. V zalesněném svahu nad železniční tratí z Chebu do Mariánských Lázní najdeme i další prameny pojmenované podle zvěře – Myší, Vlčí, Srnčí a naposledy Medvědí. Ten vyvěrá už na katastru města Mariánských Lázní asi 700 metrů severně nad starým židovským hřbitovem při žlutě značené Metternichově cestě. První zprávy o něm pocházejí z doby před první světovou válkou a jeho popularita nezanikla ani po druhé světové válce. V roce 1960 byla u pramene postavena pískovcová socha medvěda od mariánskolázeňského sochaře Vítězslava Eibla a v roce 1974 dřevěný altán, ale počátkem 80. let pramen začal slábnout, až roku 1985 úplně zanikl. Současně se však pár desítek metrů výše u Medvědího potoka objevil nový pramínek, který nejdříve dostal jméno Medvídě, ale postupně původní Medvědí pramen zcela nahradil.",
        "category": "Karlovy Vary",
        "photos": 5,
        "date": "2024-09-29T09:13:00+02:00",
        "comments": 0
    },
    {
        "title": "Champagne vábí turisty. K ochutnávce zve i nejstarší značka luxusních bublinek",
        "content": "Kromě nových projektů a turistických atrakcí přibývají v neslavnější francouzské oblasti, která dala jméno těm nejlepším šumivým vínům, také ubytovací kapacity, které umožňují turistům v oblasti zůstat delší dobu a prozkoumat okolí, píše agentura Bloomberg. Na rozdíl od jiných proslulých vinařských oblastí, jako třeba Bordeaux, však oblast Champagne byla dlouhodobě provincií profesionálů z oboru vína a pohostinství. Většina tamních vinařských domů si účtovala za vstup vysoké poplatky, někdy dokonce vstup běžným návštěvníkům ani neumožňovala. To se však v posledních letech změnilo. Významným milníkem byl rok 2015, kdy byla oblast Champagne zapsána na seznam světového dědictví UNESCO. Od té doby místní vláda investuje do dědictví i vinařské turistiky. V oblasti bylo otevřeno například muzeum šampaňského Pressoria v městečku Epernay či Muzeum vína a regionální archeologie Champagne tamtéž. „Od té doby se vše zrychlilo,“ říká pro agenturu Bloomberg Mathieu Roland-Billecart ze šampaňského domu Billecart-Salmon. „Předtím byla většina domů poměrně uzavřená. Jakmile však turisté o ně projevili vážný zájem, nabídka musela dohnat poptávku,“ doplnil. Dalším impulsem rozvoje oblasti Champagne byla také pandemie. „Covid se nakonec stal příležitostí k plánování a uvedení projektů do pohybu. Nyní spatřují světlo světa,“ říká Vitalie Taittingerová, prezidentka vinařského domu Taittinger. „V našem případě to znamenalo obnovu našich historických zařízení, včetně našich křídových sklepů, které pocházejí ze čtvrtého století, a přehodnocení zážitků pro návštěvníky,“ doplnila. Počet návštěvníků Taittingeru vzrostl od roku 2015 o 45 procent na 90 000 turistů ročně. Na konci roku 2022 pak byl vinařský dům kvůli rekonstrukci uzavřen. Otevřeli ho znovu v červenci letošního roku. Aktuálně si mohou návštěvníci vybrat ze tří prohlídek, jejichž ceny se pohybují od 45 dolarů (1 010 Kč) do 88 dolarů (1 970 Kč) na osobu. Rekonstrukcí některých prostor v nedávné době prošel také Ruinart, vůbec nejstarší šampaňský dům na světě. Na říjen letošního roku se plánuje otevření nového pavilonu zasazeného mezi staleté stavby. Návrhem exteriéru šampaňský dům pověřil japonského architekta Sou Fudžimota. „Design zlepšuje zážitek hostů. Prostory působí intimně a jsou propojené s přírodou a zároveň si zachovávají moderní estetiku,“ cituje slova výkonného ředitele nejstaršího šampaňského domu portál Forbes. Pavilon vyrostl z místního vápence a skla, aby odpovídal standardům udržitelného rozvoje. Vybrané prostory mají být dostupné bez předchozí rezervace, nebude tak nutné hradit ani vstup.",
        "category": "Ekonomika",
        "photos": 9,
        "date": "2024-09-29T09:00:00+02:00",
        "comments": 0
    },
    {
        "title": "Unikátní hrázděnka v Žatci se rozpadá. Majitel navýšil cenu a čeká na zájemce",
        "content": "Dům, který představuje cenný příklad lidové architektury, se nachází na okraji městské památkové zóny. Podle některých údajů byl postaven ve druhé polovině 17. století, jiné uvádějí až rok 1787. Architektura byla ovlivněna německou renesancí, charakteristická hrázděná konstrukce domu je zdobena bohatými detaily. Přes několik pokusů o záchranu však stavba zůstává v žalostném stavu. Objekt byl prohlášen kulturní památkou již v roce 1958. Několikrát změnil majitele, po revoluci tehdejší vlastník usiloval o jeho zbourání a místo hrázděnky chtěl parkoviště s garážemi. To památkáři nedovolili. Dům pak darem získalo město. Nechalo opravit podkroví a střechu, dlouhodobě se však o stavbu nedokázalo postarat. Před patnácti lety Žatec prodal hrázděnku současnému vlastníkovi za 1,5 milionu korun. Jeho vyjádření k prodeji a stavu památky se redakci nepodařilo získat. Podle památkářů je dům v havarijním stavu. Neodborné opravy v minulosti stavbě nepomohly. „Úpravy měly sice sanovat nejhorší závady, ale jejich provedení nebylo ideální a v současné době už v podstatě nefungují,“ konstatují odborníci. Žatecká radnice, která měla hrázděnku již jednou ve vlastnictví, o její zpětný odkup momentálně nemá zájem. Podle starosty Radima Laibla (ANO) je nyní prioritou odkup jiných budov v centru města, kde podle vedení radnice bují obchod s chudobou. „Jeden z majitelů dostal konkrétní nabídku, ale neakceptoval ji,“ zmínil Laibl s tím, že o odkupu domů chce dál jednat. O výkup objektů v centru začala radnice usilovat v souvislosti s nedávným zápisem Žatce a chmelařské krajiny, jež město obklopuje, na seznam světového dědictví UNESCO.",
        "category": "Ústí nad Labem",
        "photos": 13,
        "date": "2024-09-29T08:48:05",
        "comments": 27
    },
    {
        "title": "Nadal, Ronaldo i Čáslavská. Výstava nabízí unikátní portréty sportovců",
        "content": "Největší prostor dostala v Galerii Johann výstava netradičních obrazů, jejichž autorem je umělecký malíř a výtvarník Marek Lavko. „Svoje obrazy vytvářím technikou polévání, kdy na předkreslené plátno liji barvy a bez doteku štětce vytvářím portréty. Používám pouze dřívka, kterými roztahuji barvu po plátně. Případně barvu rozfoukávám brčkem,“ vysvětluje umělec. Z jeho pláten na návštěvníky shlížejí slavní tenisté Rafael Nadal, Novak Djokovič a Roger Federer nebo fotbalista Cristiano Ronaldo. „Podstatou obrazů není jen portrét daného člověka, ale i neúmyslné vedlejší obrazce. Někde můžeme vidět Ježíše pod křížem, jinde sněhuláka, psa či kočku. Záleží na lidské fantazii a aktuální náladě. Někdo může vidět srdíčka, jiný lebku,“ upozorňuje Lavko, kterému každý obraz zabere jinak dlouhý čas. „Některé mám hotové za čtyři hodiny, jiné ale i za čtyři měsíce.“ Prostřední části galerie vévodí unikátní portrét Věry Čáslavské. „Tento 3D obraz je sestaven z gymnastických figur Věry Čáslavské, tvář tak tvoří podstatu jejího života. Zrcadlí se v ní vášeň, houževnatost, odvaha a dřina. Ale vždy zůstávala sama sebou,“ říká autorka Ivana Štenclová. Vedle obrazu je k vidění trofej ceny Paprsek odvahy a naděje Věry Čáslavské pocházející z dílny Lasvitu a České mincovny. Autorem návrhu je Maxim Velčovský. Třetí místnost pak zaplnily filmové plakáty. „Jsou to plakáty sportovních filmů, které získaly v průběhu 70 let amerického Oscara,“ říká Renata Balašová, ředitelka festivalu Sportfilm Liberec, který začíná už 3. října. Výstavu Sport očima umělců, která potrvá do 14. listopadu, si nenechal ujít ani náměstek primátora Ivan Langr. „Myslím si, že sport a kultura nepochybně patří k sobě. Ostatně Sportfilm je festivalem dokumentárních filmů se sportovní tematikou,“ zamýšlí se Langr. „Z výstavy jsem nadšený. Dlouho jsem se koukal na Věru Čáslavskou. Je skvělé, jak dílo zachytilo její mladistvý půvab. Je to úplně neuvěřitelné. Z obrazů mě pak nejvíc zaujal Michael Jordan, protože jsem dřív hrál basketbal.“",
        "category": "Liberec",
        "photos": 10,
        "date": "2024-09-29T08:26:09",
        "comments": 0
    },
    {
        "title": "Rovanperä se vyhoupl do čela Chilské rallye, před parťákem vede o 15 sekund",
        "content": "Po nadějném vstupu do soutěže si další díl smůly vybral osminásobný mistr světa Sébastien Ogier. Francouzský pilot Toyoty po páteční ztrátě vedení a propadu kvůli defektu havaroval ve druhém sobotním testu a etapu nedokončil. Rovanperä se dvakrát s Evansem prostřídal ve vedení a nakonec ho převzal v předposlední etapě dne. Za velmi špatné viditelnosti v mlze byl Evans o 19 sekund pomalejší než finský rival. „Vůbec nic jsem neviděl, šílené,“ řekl po nakonec předčasně ukončené zkoušce britský jezdec, který si přitom v sobotu připsal polovinu ze šesti dílčích triumfů, zatímco Rovanperä jediný. „Podmínky byly fakt těžké. Hustá mlha a ty zkoušky patří letos k nejnáročnějším. Nikdy jsem v tomhle nejel,“ konstatoval i Rovanperä, který v posledním testu dne předčil Evanse o dalších deset sekund. Soutěž v neděli vyvrcholí závěrečnými čtyřmi zkouškami. závod mistrovství světa v automobilových soutěžích Po 2. etapě:1. Rovanperä, Halttunen (Fin./Toyota GR Yaris) 2:25:29,4, 2. Evans, Martin (Brit./Toyota GR Yaris) -15,1, 3. Tänak, Järveoja (Est./Hyundai i20) -33,6, 4. Neuville, Wydaeghe (Bel./Hyundai i20) -43,7, 5. Fourmaux, Coria (Fr./Ford Puma) -1:23,0, 6. Pajari, Mälkönenová (Fin./Toyota GR Yaris) -1:49,5.",
        "category": "Ostatní",
        "photos": 2,
        "date": "2024-09-29T08:20:00+02:00",
        "comments": 0
    },
    {
        "title": "Humor, jiný druh smutku. Malíř Matuška vystavuje v kosteleckém Louvru",
        "content": "Do zámecké Galerie Kinský se východočeský malíř, grafik i řezbář vrátil po pěti letech. Reprezentativnější místo už prý mít nikdy nebude, skutečně je v zámeckých komnatách cosi z Louvru, už jen při letmém pohledu z okna na úhledný park či v ideálním přirozeném světle v místnostech. Prostředí je důležitý činitel, jak říkával Jan Werich, takže divák projde schodištěm kolem důstojných portrétů předků Kinských v životní velikosti, aby se z hlubin věků ocitl mezi velkými a barevnými plátny Pavla Matušky, jenž je mezi kreslícími humoristy a vůbec malíři úkazem z unikátních. Jakostní anekdota, žánr podceňovaný, byť z nejtěžších, nemusí hynout s pointou, ale růst s vypravěčem. A dobrý humor už je věc vážná až filozofická, sám výtvarník říká, že jde o jiný druh smutku. Mistr zkratky je jako japonský tvůrce haiku, jenž do dvou vět shrne věčnost. Humorista staré školy ji okomentuje, přes lupu nahlédne na detail absurdity bytí a přidá to hlavní: diagnózu. Tu českého údělu, tu lidské hlouposti, tu ekologie, tu nevyhnutelnosti konců. Pavel Matuška vystavuje „pravé, ručně malované obrazy, kresby a řezby“ od 6. července do 27. října v Galerii Kinský na kosteleckém zámku. Otevřeno je denně mimo pondělí od 9 do 17 hodin, v říjnu pouze o víkendech. Nekřiklavá barevnost a propracovanost obrazů, na nichž si mnohde a nikoliv samoúčelně s lehkostí parodika pohrává se stylem Rembrandta, Vermeera či Leonarda da Vinciho, ladí i s jejich vlastními hrdiny. Matuškovy figury nejsou na první pohled charakteristické tak jako třeba Renčínovi filozofující tuláci nebo Vyčítalovi vykulení pytláci s cigaretou na spodním retu, spíše jde o nosy a kníry z lidových betlémů, tváře maloměstských secesních Kondelíků či strýců z venkovských zápraží. Takoví jsou také jeho poslanci, vlastenci, žvanilové převlékající kabáty i vojáci včetně Napoleona či třeba Rose z Titaniku. Bůh jako poslední ambulance má tvář dobráckého staříka od Svatoňovic jak z Čapkových povídek. Přímočarost pláten, na nichž si notně rozostřený Beethoven nalívá „dnes už devátou“, běží Test neprůstřelných vest a Casanova míří k Vysokému MeeToo, střídají díla hluboká až s odpuštěním existenciální. Před dvěma lety jeho obraz Tiše nasloucháme (ó my se máme) získal na 31. ročníku mezinárodní soutěže kresleného humoru a satiry v srbském Kruševacu Zlatou přilbu 2023. Nyní přišla Pavlu Matuškovi, klasikovi kresleného i malovaného humoru, trofej další. A opět z Balkánu. Na 19. mezinárodním Cartoon Festival Solin 2024 získal jeho obraz Nutkání k utkání Zvláštní cenu. „Víte, cartoon je nepřeložitelný výraz, to je vlastně čtvrtka, na kterou se kdysi výhradně kreslily fóry. My u nás stále říkáme karikatury – což je ale úplně něco jiného než kreslený (malovaný) humor. Já raději užívám termín výtvarný humor, což zahrnuje více výtvarných technik a technologií,“ podotýká osmdesátiletý výtvarník. Překvapilo ho, že chorvatské město Solin leží na pobřeží těsně vedle Splitu: „Skoro trochu jako Frýdek-Místek. Nikdy jsem o něm neslyšel.“ Soutěž měla témata dvě, Řeku a druhé bylo volné. Porota vybírala z tisíce prací, které poslali autoři ze 62 zemí celého světa, a Matuškův obraz s názvem Nutkání k utkání zařadila nejprve mezi 50 finalistů a pak i ocenila. „Gratuluju, ale vůbec mě to nepřekvapilo – jste prostě skvělej a divil bych se, kdybyste nesbíral ceny. Přeju Vám jich v budoucnu bezpočet,“ poblahopřál autorovi semaforský šéf Jiří Suchý. Někde stačí neokoukatelná radost z požehnaného nápadu, byť sebečernějšího, jinde nabízí Pavel Matuška příběh až antické trvanlivosti. Nemohl jsem se odtrhnout od plátna, na němž odsouzenec v oprátce stojí na konci zdánlivě nekonečného padajícího domina a kat jej uklidňuje: Jen klid, už to jede. Pocta Čechovovi: Tři sestry ve Višnovém sadu zobrazuje trio zubatých, které si o strom obsypaný prvními plody opřely kosy. Podobné je Dávno již tomu, kde se Gutfreundův ratibořický pomník změnil v hororový výjev duchů včetně koster Sultána a Tyrla. Takhle by se dalo pokračovat ještě dlouho, Bůh i ďábel na sebe civí v příběhu Škoda přesýpacího času, oba tvůrci opoziční smlouvy čekají u kontejnerů a na Svozový den a v jiném obraze kvartet polistopadových prezidentů v parašutistické formaci klesá do české kotliny, kde je vyhlíží svatý Václav u muzea. Název? Kdo neskáče, není Čech! Na politickou satiru by bylo pracných pláten škoda, pokud se zjančeného dneška Matuška dotkne, tak s přesahem vědoucího a posmutnělého pozorovatele. Stejného rodu, jakým bývali zmínění Werich a Renčín, dále Miroslav Horníček, Lasica a Satinský, Vodňanský a Skoumal či tvůrci Járy Cimrmana. S nimi má výtvarník společné i mýtů a legend zbavené nahlížení na (nejen) české dějiny. Proto nechybí ani motiv z druhého nejparodovanějšího obrazu světa (i první je od da Vinciho a i ten v Kostelci visí za ohradníkem), stačí vzpomenout na Monty Python a jejich před papežem hájení číšníci a klokani. Matuškova Poslední večeře se týká sedmadvaceti českých pánů s katem Mydlářem. Na ní nezřízeně hodují odsouzení šlechtici a místo uprostřed patří smutnému vykonavateli rozsudku. Humor nejsou žábry paryby, jakákoliv pitva jej umrtví a zbaví kouzla. Kdo má humor (bez přívlastků) jako životní úhel pohledu a chápe jej jako ono vančurovské „smáti se, tedy lépe věděti“, nechť se vypraví na kostelecký zámek. Uvidí i krásné řezby a portréty osobností od Elvise přes Jiřího Suchého a Picassa po Salvatora Dalího z poslední Matuškovy knihy Galerka – důvěrné portréty známých osobností. Jedno vám garantuju: Usmívání vás rychle přejde, smát se totiž budete nahlas. Jako my. Mám na to svědky.",
        "category": "Hradec Králové",
        "photos": 30,
        "date": "2024-09-29T08:12:00+02:00",
        "comments": 1
    },
    {
        "title": "Setkání kanonýrů, Hyka proti svým. První bitva favoritů nabízí řadu taháků",
        "content": "Brankář Josef Kořenář ze Sparty (vpravo) inkasuje gól po střele Tarmo Reunanena z Karlových Varů. Přihlížejí Jiří Černoch (vlevo) a Ondřej Beránek z Karlových Varů. Snad každý schytá během sezony facku. Nejde o nic špatného, spíš naopak. Pocit vystřízlivění může být zvlášť u týmů s nejvyššími ambicemi a našlapanými soupiskami velice prospěšný. Čím dřív přijde, tím lépe. Těžká či nečekaná porážka na začátku základní části tolik neublíží, máte spoustu času zareagovat. Oběma týmům se to povedlo. Sparta na ospalý rozjezd a zaškobrtnutí proti Kladnu (2:4) a Karlovým Varům (1:2) odpověděla dvěma jednoznačnými vítězstvími. Plzni a Českým Budějovicím dohromady nasázela devět branek, ani jednou neinkasovala. Byla preciznější, obětavější a důslednější v zakončení. Pardubice hrubě nezvládly duel v Českých Budějovicích. Schytaly šestibrankový příděl, působily vlažně. Jako by hráči očekávali, že všechno půjde hladce a domácí se porazí sami. Proti Mladé Boleslavi nebyli stoprocentně přesvědčiví, promarnili vedení 2:0, ale v pravý čas dokázali zabrat. Vytáhli se i ve Vítkovicích, kde ještě deset a půl minuty před koncem prohrávali 1:3. Stejně jako Sparta názorně ukázali, proč se i tentokrát řadí k největším favoritům.",
        "category": "Extraliga",
        "photos": 2,
        "date": "2024-09-29T07:59:00+02:00",
        "comments": 4
    },
    {
        "title": "Duel českých brankářů ovládl Rittich, Klapka a Šalé byli mezi střelci",
        "content": "Elitní formace Los Angeles ve složení Kempe (0+2) - Kopitar (1+2) - Laferriere (2+0) se postarala o všechny tři branky u těsné výhry nad Anaheimem 3:2. U v pořadí druhé trefy veterána Kopitara při hře v oslabení z 26. minuty si přihrávku připsal i gólman David Rittich, jenž v zápase zlikvidoval 17 z 19 střel soupeře. Bránu Ducks hájil český reprezentant Lukáš Dostál, jemuž statistici napočítali 30 zákroků proti 33 střelám Kings. LA nastoupila bez klíčového beka Doughtyho, jenž v předešlé partii utrpěl zranění kotníku a bude týmu delší dobu chybět. Anaheim naopak postrádá gólmana Johna Gibsona, který kvůli operaci slepého střeva zmešká úvod ročníku. O to více tak bude tým kapitána Radko Gudase spoléhat na Dostála. Calgary porazilo 4:2 Vancouver i díky zákrokům Dana Vladaře. Český brankář odchytal úvodních čtyřicet minut s bilancí 15 zásahů proti 17 střelám Canucks. Další body do statistik zapsal v přípravě se skvěle ukazující Adam Klapka (8:58, 1+0, +2, 2 střely). Český dlouhán ve čtvrtém útoku Flames už v 37. minutě stanovil konečnou podobu skóre. Dres Calgary oblékl také zkušený Martin Frk (12:18, +/-: 0, 1 střela). Celý zápas za Chicago odchytal Petr Mrázek. Poradil si s 32 z 35 střel St. Louis, které na domácím ledě otočilo nepříznivý vývoj skóre z 0:2 na výhru 3:2 po prodloužení. V sestavě Blues figuroval také český centr Radek Faksa (14:03, +/-: 0). Edmonton s hvězdným Connorem McDavidem (0+1) v sestavě porazil 5:4 Seattle. Za tým Kraken se dokázal střelecky prosadit český talent Eduard Šalé (11:32, 1+0, -3, 3 střely). Juniorský reprezentant ukázal své kvality v přesilové hře zakončením z pravého kruhu. Rozhodčí: Sandlak, Lambert – Murchison, Johnson Počet diváků: 14 962 Rozhodčí: F. South, B. Blandina – J. Tobias, T. Hughes Počet diváků: 17 159 Rozhodčí: Francis Charron, Ghislain Hebert. Čároví: Michel Cormier, Mark Shewchyk Počet diváků: 21105 Rozhodčí: L'Ecuyer, Halkidis – Marquis, Fournier Počet diváků: 12 305 Rozhodčí: Hebert, Dunning – Dansen, MacPherson Rozhodčí: Brenk, MacPhee – Deschamps, McNamara Rozhodčí: Syvret, Samuels-Thomas – Gawryletz, Knorr Rozhodčí: Schrader, MacDougall – Smith, Berg Počet diváků: 18 096 Rozhodčí: Beach, Rank.",
        "category": "NHL",
        "photos": 7,
        "date": "2024-09-29T07:22:00+02:00",
        "comments": 5
    },
    {
        "title": "Nevím, co mám cítit, hlesla zničená Volleringová. A teď už bitva velikánů",
        "content": "Nizozemská hvězda Demi Volleringová chtěla v Curychu tak moc vyhrát. Duhový dres by byl skvělým doplňkem, který by si přinesla do nového, zatím nezveřejněného, týmu. Hlavně by jím ale zaplnila jeden velký kráter zklamání, který jí po letošní sezoně zůstal. Sedmadvacetiletá Volleringová byla hlavní favoritkou na srpnové Tour de France Femmes, navíc obhajovala loňské vítězství. K druhému triumfu vykročila skvělou časovkou, díky které se oblékla do žlutého. V páté etapě ale šest kilometrů před cílem spadla a místo toho, aby se jí parťačky z SD Worx snažily dotáhnout zpět do pelotonu, podílely se na čele balíku na tahání tempa. Ano, sice ten den vyhrály s Blankou Vasovou, Volleringová ale dojela úplně zlomená s téměř dvouminutovou ztrátou. Ve zbylých etapách se pokoušela manko smazat, i po vítězství v královské zkoušce na Alpe d’Huez jí ale nakonec na žlutý dres Katarzyny Niewiadomé chyběly čtyři sekundy. „Samozřejmě je to pro mě hodně hořké,“ doznala tehdy. Všechny své síly tak napřela na zářijový šampionát, trasa s náročnými stoupáními byla pro ni jako stvořená. Netajila se tím, že po duhovém dresu touží. A že pro jeho zisk udělá všechno. „Když někdy něco moc chcete, je pak příliš těžké to získat,“ poznamenala ale zkušená italská šampionka Elisa Longo Borghiniová. A přesně tak proklouzl vysněný sobotní závod Volleringové mezi prsty. Ještě do závěrečných deseti kilometrů vjíždělo pohromadě devět závodnic, mezi nimi tři Nizozemky. A když se Volleringová pokusila v posledním kopci o rozhodující nástup, odpárala tím hlavně své kolegyně. Mezi nimi i trojnásobnou světovou šampionku Marianne Vosovou, nizozemskou záložní variantu pro sprint větší skupinky, ke kterému se nezadržitelně schylovalo. Zástupy fanoušků sledují Demi Volleringovou (vlevo), jak táhne skupinu závodnic při mistrovství světa v Curychu. „Co se to právě stalo? Vždyť Demi shodila Vosovou přes palubu!“ komentovala situaci nizozemská novinářka Marijn de Vriesová. Ze šestice, která dorazila na cílovou rovinku pospolu, měla Volleringová papírově téměř nejhorší sprint. A tentokrát se k její smůle statistiky potvrdily. Dokázala za sebou udržet jen Australanku Ruby Rosemanovou. Ze závodu „vše pro zlato“ vyšla se zdrcujícím pátým místem. „Nevím, co si myslet ani co cítit,“ hlesla, když překonala prvotní záplavu zklamání hned po dojetí. Server Sporza označil nizozemské počínání v závodě za „bizarní taktiku“, stříbrná medailistka Chloé Dygertová zase výstižně shrnula: „Nizozemky spolu dokážou pracovat skvěle, ale taky hrozně. Jejich největší výhoda, že můžou všechny vyhrát, je i jejich největší nevýhoda.“ A dvojnásobný světový šampion v cyklokrosu Sven Nys na adresu Volleringové pronesl: „Byla tou nejlepší pomocnicí pro Lotte Kopeckou.“ Právě Belgičanka totiž v propršeném odpoledni ukázala, jak vypadá obhajoba duhového dresu. Přitom curyšské vítězství si s tím loňským v Glasgow není vůbec podobné. Ve Skotsku se radovala daleko před páskou, po zničujícím nástupu pět kilometrů před cílem si mohla dojet pro suverénní vítězství. Tentokrát byla v dlouhých kopcích často na hraně, ne jednou musela během posledního kola dojíždět ztrátu. Jakmile ale překonala všechna stoupání a v čelní skupince dorazila na cílovou rovinku, mohla jít do spurtu plná sebevědomí. Výbušnost má totiž úžasnou. Belgičanka Lotte Kopecká se raduje z vítězství závodu s hromadným startem na MS v Curychu. „Být druhá ve spurtu s Lotte? To beru vždycky,“ smála se na to téma Dygertová. „Zatím jsem to úplně nevstřebala,“ přiznala staronová šampionka Kopecká. „Závod byl dost otravný, protože bylo chladno, takže jsem měla na sobě spoustu vrstev, v kopcích jsem se vždy zpotila, zato ve sjezdu pak mrzla,“ popisovala. Ani Dygertová nebyla z počasí mistrovského závodu nadšená. „Ráno se mi na start vážně vůbec nechtělo,“ přiznala. „Když zbývalo do cíle jedno kolo, tolik jsem se třásla zimou, že jsem nevěděla, jestli ještě budu schopná točit nohama.“ „Bylo to tak těžké, že si z posledních patnácti kilometrů vůbec nic nepamatuju,“ přidala se čtyřiadvacátá Urška Žigartová. Ze 194 závodnic na startu dokončilo pouhých jednaosmdesát. Ze tří Češek vydržela v závodě nejdéle Barbora Němcová, i ta se ale dostala pouze do předposledního kola. Medailistky elitního závodu žen na mistrovství světa v Curychu. Zleva Chloé Dygertová, Lotte Kopecká a Elisa Longo Borghiniová. „Já si závodění naprosto užívala,“ překvapila všechny bronzová Longo Borghiniová. „Zima mi nevadí, jezdím v ní radši než v horku.“ Ve světovém pelotonu je ještě jeden jezdec, který otevřeně vystupuje jako zastánce nízkých teplot. Největší favorit nedělního závodu mužů Tadej Pogačar. Předpověď zatím hlásí zhruba podobné počasí jako v sobotu, Slovinec by tak měl být ve svém živlu. „Duhový dres je v cyklistice něco jedinečného, už několik let je mým velkým cílem ho získat,“ netajil se před závodem. ZAÚTOČÍM TADY? Tadej Pogačar si zkouší trať mistrovského závodu v Curychu. Za jeho největšího vyzyvatele se označuje šampion z roku 2022 Remco Evenepoel, který si podmanil olympijské závody a z Curychu už má titul v časovce. „Remco vypadal v časovce skvěle, skvěle zvládá tlak, který na něm je, a připravil se opravdu dobře. Ale neděle bude jiný závod,“ řekl Pogačar na adresu svého soka. Když novináři Evenepoelovi Slovincova slova přetlumočili, jen se usmál. „No to má Tadej pravdu. Pojedeme na jiných kolech, takže to bude jiný závod.“ Sám se na Tour de France přesvědčil, jak těžké je s Pogačarem v kopcích závodit. A že je jen velmi obtížné se mu vyrovnat. V hlavě se už ale připravuje na všechny možné scénáře. Třeba i ten, ve kterém by se s Pogačarem ocitli na cílové rovince sami proti sobě. „Pak si myslím, že bych byl v právu nestřídat, protože Tadej už několikrát ukázal, že je ve sprintech silnější než já. Ale doufejme, že se do takové situace nedostanu.“ Remco Evenepoel mohl při oficiálním tréninku snadno zapadnout mezi svými reprezentačními kolegy. To by ovšem nemohl mít zlatou přilbu a kolo. Kdyby se Evenepoelovi podařilo na curyšské trati zvítězit, zkompletoval by tím bláznivou sbírku triumfů z časovky a hromadného závodu na olympiádě i světovém šampionátu v jediném roce. „Samozřejmě, že i to je pro mě velká motivace. Zvlášť teď, když jsem k tomu se třemi ze čtyř vítězství opravdu blízko,“ přiznal. On i Pogačar ale před závodem připomínali roli závodníka, na kterého se při všeobecném vzrušení z nadcházející bitvy jich dvou trochu zapomíná. Totiž obhájce dresu Mathieu van der Poela. „Mathieu se umí připravit na velké závody, jako je tento. Nepochybně je o něco těžší než Tadej nebo já, ale neměli bychom ho odepisovat, dokud ho neodpářeme nadobro,“ upozorňoval Evenepoel. „Bude v centru dění, je ve skvělé formě a musíme být před ním ve střehu,“ souhlasil Pogačar. Divácká atmosféra na jednom z curyšských mostů při závodě žen. O van der Poelově odhodlání do závodu promluvit svědčí mimo jiné i to, že během léta shodil něco ze své hmotnosti. „Prostě jsem jen trochu míň jedl,“ usmál se pobaveně na novinářský dotaz. „Ale mám dole asi dvě kila.“ Což by stále znamenalo skoro o deset víc než Pogačar a o patnáct víc než Evenepoel. Van der Poel se ale i za takových podmínek nehodlá vzdát bez boje. „Vždycky je možné ty dva porazit. Možná to nebudu já, ale kdybychom šli všichni na start s myšlenkou, že Tadejovi nedokážeme konkurovat, mohli bychom mu ten duhový dres taky prostě jen dát,“ burcoval na dálku ostatní jezdce. Pogačar si ale žádné komplikace na jeho cestě za duhou nepřipouštěl. Místo toho řešil s Primožem Rogličem a reprezentačním trenérem, co by dělali v situaci, kdy by do cíle přijeli právě oni dva na prvních místech. „Kámen, nůžky, papír. Standardní procedura,“ uzavřel dilema s vážnou tváří.",
        "category": "Cyklistika",
        "photos": 18,
        "date": "2024-09-29T07:25:00+02:00",
        "comments": 0
    },
    {
        "title": "Trump líčil migraci jako invazi zločinců, Harrisovou má za „mentálně postiženou“",
        "content": "Temně laděný projev méně než šest týdnů před prezidentskými volbami navazuje na předchozí prohlášení bývalé hlavy státu o tom, že přistěhovalci do USA míří z věznic a psychiatrických ústavů a že „otravují krev naší země“. Trump často líčí imigranty jako nebezpečí, jakkoli studie neukazují, že by páchali zločiny častěji než Američané. Podobně jako při jiných vystoupeních Trump i v sobotu ve Wisconsinu vyzdvihoval jednotlivé případy, kdy byli lidé pobývající v USA bez povolení obvinění z násilných činů. Na pódiu měl fotografie zadržených cizinců a velký nápis „deportovat ilegály hned“. „Osvobodím Wisconsin od téhle masové migrační invaze vrahů, znásilňovačů, chuligánů, drogových dealerů, gaunerů a surových členů gangů,“ řekl kandidát Republikánské strany na prezidenta. Některé imigranty v projevu označoval za „zvířata“ nebo „chladnokrevné zabijáky“ a diváky varoval, že je „podřežou“ v jejich domovech. „Musíte ty lidi dostat zpátky, odkud přišli. Nemáte na výběr. Ztratíte svoji kulturu, ztratíte svoji zemi,“ dodal. Exprezident zároveň uváděl, že tuto hrozbu pro USA způsobila Harrisová. „(Současný prezident) Joe Biden se stal mentálně oslabeným, Kamala se tak narodila... Jedině mentálně postižený člověk by mohl dopustit, aby se tohle naší zemi stalo,“ řekl. Podle deníku The New York Times tím Trump posunul své útoky na Harrisovou na „nové dno“. Tým kandidátky Demokratické strany na exprezidentovy urážky přímo nereagoval. „Nemá (Trump) nic inspirativního, co by mohl americkému lidu nabídnout, jenom temnotu,“ uvedla kampaň Harrisové. Trump slibuje, že v případě jeho znovuzvolení USA vyhostí miliony cizinců pobývajících v zemi nelegálně. Harrisová se mezitím rovněž prezentuje jako ochránce hranic a kritizuje Trumpa za to, že na začátku roku pomohl pohřbít rodící se kompromis v Kongresu o imigračních restrikcích. Zákonodárci o nich jednali v době rekordních statistik o migrantech zachycovaných na hranici s Mexikem, od té doby však čísla dramaticky klesla. Celkem podle Reuters vláda za Bidenovo úřadování zaznamenala zadržení sedmi milionů migrantů po nelegálním vstupu do USA z Mexika, což je rekordně vysoký součet. Dlouhodobě přetížený azylový systém nápor nezvládá a průzkumy veřejného mínění před volbami ukazují, že situace na jižní hranici je pro americké voliče zásadním tématem.",
        "category": "Zahraničí",
        "photos": 12,
        "date": "2024-09-29T11:10:09",
        "comments": 140
    },
    {
        "title": "Záplavy a sesuvy půdy si v Nepálu vyžádaly už 101 mrtvých, uvedla policie",
        "content": "V bezmála milionové metropoli prší od pátku a části města zatopily rozvodněné řeky, obyvatele postihly také rozsáhlé výpadky proudu a internetu. V oblasti na začátku víkendu spadlo za 24 hodin 240 milimetrů vody, uvedla nepálská meteorologická služba. Povodně ovšem hrozily po celé hornaté zemi ležící mezi Indií a Čínou. „Bilance činí 101 mrtvých a 64 osob je dnes ráno nezvěstných,“ sdělil AFP mluvčí policie. „Je pravděpodobné, že bilance se zvýší při tom, jak bude v zasažených oblastech pokračovat naše záchranná mise,“ dodal. V Káthmandú voda zatopila rozsáhlou jižní část města. Obyvatelé zatopených domů se přesouvali do horních pater nebo na střechy, odkud je zachraňovaly armádní vrtulníky, informovala v sobotu agentura AP. V Nepálu v červnu začalo monzunové období, které obvykle končí do poloviny září a tradičně přináší vydatné srážky. Odborníci tvrdí, že změna klimatu v posledních letech zvýšila jejich četnost i intenzitu, podotkla AFP. Srážky zaznamenané tento týden v Káthmandú byly podle nepálské meteorologické služby nejsilnější za posledních alespoň 50 let.",
        "category": "Zahraničí",
        "photos": 0,
        "date": "2024-09-29T07:09:00+02:00",
        "comments": 0
    },
    {
        "title": "Švandrlík: Dva týdny jsme drželi lopatu, i tak jsme odvedli solidní výkon",
        "content": "Projevilo se na vás, že jste kvůli povodním neměli možnost minulé dva týdny pořádně trénovat?Těžko říct, nechci se vymlouvat. Je to zásah do komfortní zóny a nikdo z nás není moc zvyklý držet v ruce lopatu, což jsme poslední dva týdny dělali. Ale i tak jsme odvedli solidní výkon. Musíme ale ještě doladit pár věcí, abychom byli více konkurenceschopní. Dá se říct, že jste s lopatou při odstraňování povodňových škod nabírali i fyzickou kondici?Jsou to trošku jiné svaly, ale všechno zlé je k něčemu dobré. Třeba v únoru, když jsme teď týden lopatovali, nebudeme tak zranění. Váš kapitán Jakub Šiřina v jednom z rozhovorů řekl, že jste z týmu byl velkou vodou nejvíce zasažený. Je to tak?Měli jsme pod vodou celý sklep, ale když jsem viděl, jak to zasáhlo jiné lidi, tak si nemůžu stěžovat. Kluci nám doma navíc hodně pomohli, což je další pozitivum. Byl to takový teambuilding. Měli jste vůbec myšlenky na basketbal?Budu mluvit za sebe, ale myslím, že to tak má hodně lidí – tím, co se stalo, jsme si uvědomili, jaké máme štěstí, že můžeme hrát basket. A jak málo stačí, abychom o ten komfort, co máme, přišli. Člověk si uvědomí, že si toho musí vážit. Opavští fanoušci děkují za pomoc s likvidací škod po povodni. V hale naštěstí přežila palubovka, ale místnosti v přízemí jsou zničené. Už jste zpátky ve své šatně?Jsme. Před sezonou jsme ji ale měli nově zrekonstruovanou a po měsíci jsme museli vyhodit koberec a další věci. Ale není to nic, s čím by se nedalo žít.",
        "category": "Basket",
        "photos": 11,
        "date": "2024-09-29T06:58:00+02:00",
        "comments": 0
    },
    {
        "title": "Voda vyplavila sklad pyrotechniky. Tuny petard nesmějí vyschnout, skončí pod zemí",
        "content": "Sklad stojí v ostravském obvodu Přívoz a vyplavila ho povodeň vzniklá po průrvě v hrázi Odry u soutoku s další řekou Opavou. O nezvyklé patálii informovali členové moravskoslezského krizového štábu. „Zaplaveno bylo zhruba šedesát tun pyrotechniky. Situace se monitoruje, majitel firmy se k tomu staví zodpovědně, takže problém snad bude poměrně rychle vyřešený,“ poznamenal moravskoslezský hejtman Josef Bělica. Podotkl, že situace musí být pod neustálou kontrolou, aby nedošlo k žádnému problému při vysychání takového množství pyrotechniky. Krajský policejní ředitel Tomáš Kužel upřesnil, že dokud byly skladové zásoby pod vodou nebo mokré, žádné nebezpečí nehrozilo. „Jenže podle vyjádření pyrotechniků při vysychání existuje riziko opětovné aktivace pyrotechnické nálože,“ přiblížil policejní důstojník a na dotaz iDNES.cz dodal, že jde o takzvanou zábavní pyrotechniku. Upozornil, že provizorním řešením nyní zůstává nenechat pyrotechniku vyschnout a tedy ji pravidelně zkrápět vodou, aby zůstávala neaktivní. „Nakonec se bude muset všech šedesát tun zakopat na nějakém bezpečném místě. Tím bude všechen materiál definitivně znehodnocen,“ nastínil Kužel řešení problému.",
        "category": "Ostrava",
        "photos": 1,
        "date": "2024-09-29T06:52:00+02:00",
        "comments": 46
    },
    {
        "title": "Souček o gól blíž rekordu: Že mě ve West Hamu nemají rádi? Hloupost!",
        "content": "V Premier League dal už devětadvacet branek, což je na defenzivního záložníka výtečná bilance. Na Patrika Bergera, jenž kopal ze Liverpool, Portsmouth či Aston Villu, mu aktuálně schází devět přesných zásahů. V letošní sezoně se Souček trefil už podruhé. Na konci srpna dal vítězný gól Crystal Palace a zaujal především tím, jak pohotově zachránil mladého podavače míčů, na nějž spadl reklamní baner. trojice nejlepších 1. Patrik Berger38 gólů v 229 zápasech 2. Tomáš Souček29 gólů ve 165 zápasech 3. Milan Baroš28 gólů v 122 zápasech Na hřišti Brentfordu z toho tři body nakonec nebyly, ale i ten jeden je cenný, jelikož West Ham prohrával už od první minuty a v prvním poločase se trápil. „Snažili jsem se dát ještě jeden, zvrátit zápas na naši stranu, ale nepovedlo se nám to. Jsem rád alespoň za remízu a samozřejmě za svůj gól,“ povídal pak Souček pro klubový web. Vstřelil ho svým typický způsobem. Po pohledné kombinaci pokračoval v náběhu do vápna, po sražené střele se nejlépe zorientoval a navzdory zatažení od protihráče stačil natáhnout nohu a poslat balon do sítě. Pak už se mohl zvesela roztočit jako helikoptéra. „Byla to skvělá akce, zapojili jsme se do ní čtyři a mám radost, že jsem ji dokázal zakončit,“ popsal svou trefu. Z nepřehledné situace v pokutovém území vyšel gólově Tomáš Souček! 🇨🇿⚒️#BREWHU - 1:1 https://t.co/cInd29G9wH „Jeho přístup potřebujeme ve velkých zápasech od všech hráčů. V Premier League musíte hrát s jedenácti hráči, kteří za klub bojují. Mám za něj strašnou radost, protože podobní dokážou strhnout i zbytek týmu,“ nešetřil chválou kouč Julen Lopetegui. Španěl převzal londýnský klub v létě a se složením zálohy dost experimentoval. Nebylo vůbec jisté, zda Souček o místo v sestavě nepřijde na úkor techničtějších hráčů. Nejednou začal z lavičky, při remíze na Fulhamu (1:1) zase střídal už o poločase. „Těší mě, že mi trenér věří, a strašnou radost mi udělali také fanoušci, kteří skandovali moje jméno. Tenhle klub pro mě znamená opravdu hodně, mám k němu silný vztah. Jsem tu už skoro pět let a naprosto to tady miluju,“ rozplýval se Souček, který nejspíš bude mít pevné místo v sestavě i nadále. Co by za to dal jeho reprezentační spoluhráč Vladimír Coufal, jenž to má v konkurenci Aarona Wan-Bissaky o poznání náročnější a v lize se neobjevil v základu už třikrát v řadě. Ze svého gólového přínosu a herního vytížení může mít Souček radost, ale jinak West Ham rozhodně neprožívá veselý vstup do sezony. V lize zatím vyhrál pouze jednou, je čtrnáctý, a v týdnu navíc schytal debakl 1:5 od Liverpoolu v ligovém poháru. „V létě se událo hodně změn. Samozřejmě bychom rádi byli v tabulce výš, ale ještě před sebou máme velkou část sezony a jsem si jistý, že se zlepšíme. Hned příští týden nás čeká další důležitý zápas a půjdeme si pro výhru,“ uzavřel Souček vyhlídkou na domácí střetnutí s Ipswichem. Přidá v něm další gól?",
        "category": "Fotbal",
        "photos": 7,
        "date": "2024-09-29T05:59:00+02:00",
        "comments": 14
    },
    {
        "title": "ANO se Senát už naučilo. Uspěl Šlachta, nikoliv Přísaha, hodnotí politologové",
        "content": "Nízká volební účast 17,5 procenta politology nepřekvapuje. „Senát je vždy méně volen a ještě je to dané tím, že volba je dvoukolová. To znamená, že více lidí volí v prvním kole, které je spjato většinou ještě s jinými volbami. Malá účast v druhém kole znamená, že lidi nevnímají Senát jako něco hodně podstatného,“ vysvětlila politoložka Dvořáková. Volit podle ní přišli spíše lidé, kteří chodí hlasovat pravidelně. Politolog Michal doplnil, že účast mohly ovlivnit i události minulého týdne, kdy premiér Fiala navrhl odvolat předsedu Pirátů Ivana Bartoše z vlády, ten poté oznámil odchod celé strany. „Spory uvnitř vlády nebyly příliš mobilizační. Je to ale obvod od obvodu. Tam, kde byla vyšší účast, voliče lákaly silné osobnosti a známější politici, kdežto v obvodech s nižší účastí voliči neměli silný důvod přijít, protože tam nebyly jim blízké osobnosti,“ sdělil. Úspěch předsedy Přísahy Roberta Šlachty v obvodu Břeclav připisují politologové jeho silnému angažmá v regionu. „Trochu mi to připomíná efekt, který se dostavil, když kandidoval do Senátu tehdy jako nezávislý kandidát Tomio Okamura. Říkáme tomu buď efekt kandidáta nebo efekt sousedů kandidáta. To znamená, že se v té oblasti vyprofiluje známá osobnost, která pak je známá třeba i na celorepublikové úrovni a dokáže voliče docela dobře mobilizovat,“ popisuje Michal. Šlachtův úspěch ale s úspěchem Přísahy podle politologů spojovat nelze. „Toto vítězství odpovídá výsledku v evropských volbách, kde byl zvolen pan Turek z Přísahy a Motoristů. To bylo také dané osobností, která velmi rychle získala popularitu. Jde tedy o osobnost, a ne o nějaké větší zázemí strany,“ říká Dvořáková. „Když Andrej Babiš v minulých letech říkal, že hnutí ANO neumí Senát, tak se teď ukázalo, že se ANO Senát učí, respektive ho možná už i umí,“ vysvětluje si výsledky hnutí ANO Michal. Podle něj je úspěch největší opoziční formace dán tím, jakou strategii zvolilo. „Na kandidátní listiny postavilo lokálně známe politiky,“ upřesnil Michal a díky vybudování silné základy regionálních politiků předpovídá úspěchy hnutí i v dalších letech. Ve volbách ANO mohlo pomoci i to, že se voliči vymezovali proti vládní koalici. Výsledky lidovců jsou podle Dvořákové neutrální, žádná velká sláva, žádná velká katastrofa. Předseda strany Marian Jurečka s nimi přitom spojil svůj osud. „Myslím, že strana bude zkoušet, jestli najde nějakého dalšího vůdce. Změnu v čele lidovců bych viděla, pokud se najde dostatečná vůle pro konkrétního kandidáta. Pokud ale strana vygeneruje několik kandidátů s podobnou podporou, tak bych to pro pana Jurečku viděla nadějně,“ přiblížila Dvořáková. Přichází v úvahu i jihomoravský hejtman Jan Grolich, který úspěšně obhájil post v krajských volbách? „To myslím, že by byla obrovská škoda, kdyby to udělal. On je opravdu spjatý s krajem a znamenalo by to facku voličům,“ myslí si Dvořáková. O post senátora se ucházeli celkem tři bývalí prezidentští kandidáti. Jiří Drahoš a Pavel Fischer úspěšně, Marek Hilšer mandát na Praze 2 neobhájil. „Myslím, že Marek Hilšer vedl poměrně útočnou kampaň, což nebylo něco, co by bylo v rozjitřené atmosféře posledních dní a týdnů úplně žádoucí,“ komentuje jeho výsledek Michal. Pražské obvody jsou podle něj specifické tím, že takový způsob vedení kampaně neoceňují. „Myslím, že Marku Hilšerovi z dlouhodobého hlediska uškodilo, že během volebního období nebyl zas tak viditelným senátorem,“ říká Michal s tím, že by Hilšer potřeboval lépe sdílet své úspěchy. Egyptolog Miroslav Bárta mohl podle něj být úspěšnějším kandidátem proto, že nabízel něco nového a autentičtějšího. Hnutí ANO získalo ve volbách celkem 8 nových mandátů, čímž si polepší i při vyjednávání o vedení Senátů. Výměnu jeho předsedy ale Michal neočekává. „Myslím, že výměna Miloše Vystrčila nepřijde, protože vládní koalice i po těchto volbách drží většinu,“ řekl. „Je ale možné, že přijde obměna ve vedení, protože díky svému úspěchu bude hnutí ANO usilovat o nějakou pozici. Na druhou stranu Jiří Drahoš jako první místopředseda Senátu obhájil svou funkci s poměrně vysokým ziskem, takže předpokládám, že v dvou nejvyšších pozicích vedení Senátu se nic měnit nebude,“ uzavřel Michal.",
        "category": "Volby",
        "photos": 96,
        "date": "2024-09-29T00:00:00+02:00",
        "comments": 113
    },
    {
        "title": "Nenápadné změny k lepšímu. Test iPhonů 16 Pro a Pro Max",
        "content": "U iPhonů 16 Pro a 16 Pro Max je letos důležité to, že Apple opět sjednotil výbavu telefonů. Zatímco loni se mírně lišily například schopnosti fotoaparátů, tak letos jsou telefony až na logické rozdíly, jako jsou úhlopříčka displeje a kapacita baterie, shodné. V porovnání s loňskými modely patnáctkové řady přitom vypadají v podstatě stejně, jenže toto zdání klame. Ve skutečnosti novinky ukazují, že se dá vylepšovat i tam, kde se zdá, že už moc prostoru pro vylepšení není. Zní to trochu jako klišé, ale díky tomu patří nové iPhony 16 Pro a 16 Pro Max k tomu aktuálně nejlepšímu na trhu a i přes zdánlivě mírné inovace určují trendy. Tak jako to ostatně u smartphonů od Applu každoročně bývá. Vlastně je toho docela hodně. Ale v zásadě se vylepšení novinek směrem k praktičnosti točí okolo třech oblastí: displeje, výdrže baterie a nového tlačítka Camera Control. Inovace u displeje je přitom asi tou nejpřekvapivější, protože ukazuje, že Apple skutečně přemýšlí, jak telefony i přes jejich jinak celkově konzervativní pojetí posunout dál.",
        "category": "Mobil",
        "photos": 36,
        "date": "2024-09-29T00:00:00+02:00",
        "comments": 11
    },
    {
        "title": "KVÍZ: Záchrana života se rovná záchraně světa. Znáte Schindlerův seznam?",
        "content": "",
        "category": "Kultura",
        "photos": 0,
        "date": "2024-09-29T00:00:00+02:00",
        "comments": 5
    },
    {
        "title": "Horší než nejčernější scénář. Převézt zboží nešlo, říká majitel vyplavené firmy",
        "content": "„Že se skladem proženou dvě řeky, jsem si nedokázal představit,“ řekl v rozhovoru pro iDNES.cz majitel jesenické outdoorové společnosti Woox Dan Arzt. Když v pondělí po povodni stál se svým kolegou po kolena v blátě, věděl, že bude muset začít zase od nuly, jako před lety. Ví, že se jeho byznys nevrátí do starých kolejí, přesto doufá, že nakonec bude i lepší. „Myslím, že tato zkušenost změní samotnou značku i nás, kteří ji tvoříme,“ věří Arzt. Čekal jste až takovou pohromu? Byla již v minulosti na tomto místě velká voda?Tahle velká voda byla jiná třída, alespoň v Jeseníku a okolí, dál jsem se zatím nedostal. Když se koukám na fotky tisícileté vody z roku 1903, vypadá to dost podobně. Woox areál v bývalých tkalcovnách Raymann und Regenhart není podle map v záplavovém území stoleté vody. Takže pokud by byly záplavy srovnatelné s rokem 1997, byli bychom s těmi opatřeními, která jsme udělali, v suchu. Zdá se mi, že stoleté povodně se mění na dvacetileté a ty tisícileté na stoleté. To, co se nakonec Jeseníkem prohnalo, překonalo mou představivost. A změnilo životy mnoha lidí. Co všechno jste měli pod vodou?V Jeseníku vlastníme několik objektů. Kromě zaplavených skladů v původních tkalcovnách máme ještě bývalou kotelnu v obchodním parku na Bezručově ulici, kde je prodejna a kožedílna. Tady nám, na rozdíl od skladů, pomohly pytle s pískem, kterými jsme utěsnili dveře a vrata, dovnitř se dostalo jen minimum vody. Na hlavním náměstí máme ještě menší obchod, kde jsme před patnácti lety začínali, jenže na náměstí vodu nikdo nečekal a v neděli ráno už přes něj protékala řeka. Tady nemáme téměř žádné škody, ale co se dělo v tkalcovnách, předčilo nejčernější scénář, který jsem si vystavěl během pár předchozích bezesných nocí. Kolik času jste měli na vyklízení před povodněmi? Vláda a meteorologové na situaci upozorňovali již v úterý.Náš vytopený sklad pojme zhruba třicet námořních kontejnerů, které postupně naskladňujeme celý rok, abychom měli v podzimní sezoně dostatek zboží. Nebylo v našich silách tuhle zásobu přemístit, prostě nemáme kam a jak. V Jeseníku a okolí je o skladovací prostory nouze, volná hala o ploše tři tisíce metrů čtverečních, kam bychom teoreticky měli zboží během pár dnů přestěhovat, tu není. Kdy vás to smetlo? Byl jste poblíž? Sledoval jste na vlastní oči, co se děje?Do poslední chvíle jsem věřil, že se vyplní prognózy a voda se zastaví na stoleté úrovni, nebo lehce nad ní. Podle povodňových map a pamětníků z devadesátého sedmého mohly řeky teoreticky vystoupat od soutoku k severní části objektů, kde máme několik vrat pro expedici a příjem zboží. Na ty jsme se zaměřili a zajistili, aby se přes ně voda nedostala. Ještě v neděli ráno jsem uvnitř skladů utěsnil odpadní trubku, přes kterou se tlačila spodní voda a měl jsem dobrý pocit, že jsem to zachránil. O hodinu později už jednou půlkou skladů tekla rozbouřená Bělá a druhou řeka Staříč. Obě se vylily kilometr nad naším objektem a přiřítily se přes náměstí a přilehlými ulicemi. Centrem plula auta, kmeny stržených stromů prorážely výlohy obchodů, voda trhala asfalt a podloží do dvoumetrové hloubky, celé ulice se měnily v říční koryto. Do našeho skladu voda vtrhla okny, vyraženými dveřmi i komunikačními kanály uvnitř budovy. Z druhé strany, než jsme čekali. Všechno zboží tam dvě hodiny lítalo jak nudle v bandě. Zachraňoval jste kromě byznysu také sám sebe, či rodinu? Měl jste vy nebo vaši blízcí vodu ve vlastním domě?Chystali jsme se ženou a dcerkou strávit víkend na chatě v Ostružné. Holky jely napřed, já jsem se za nimi ještě v pátek večer zastavil a na noc se vrátil do Jeseníku hlídat. Pak spadla elektrika, plyn i veškeré spojení, takže jsem až do pondělí nevěděl, co s nimi je. Silnice pryč, signál žádný, člověk leží potmě a v chladu sám doma, kouká do stropu a každou hodinu chodí v přívalovém dešti s baterkou svítit na řeku, jako by čekal, že jeho přítomnost zpomalí kulminaci rozbouřeného toku. A doufá, že jsou jeho milovaní blízcí v pořádku. Tohle dopadlo dobře, v Ostružné se rozvodnil jen potůček asi o dva centimetry, žádné sesuvy a vytrhané silnice. Když jsem pak během příštích dní našel do deset kilometrů vzdálené Ostružné průjezdnou objížďku, trvala mi cesta tam a zpátky tři hodiny. Ale jezdil bych každý den i pět hodin, abych mohl dcerku obejmout při uspávání. Tehdy jsem si uvědomil, že mám obrovské štěstí. Co mi zbylo, je tisíckrát cennější než o co jsem přišel. Kolik v pondělí přišlo zaměstnanců do práce? A měli sílu firmě pomáhat? Můj kolega Janis, který je ve Wooxu taky od začátku, vstoupil do zpustošených hal na sekundu stejně jako já, ale z druhé strany. Dělily nás tisíce krabic rozházených po celé ploše, v blátě jsem se brodili do půl lýtek. Dvě minuty jsme na sebe mlčky koukali a říkali si, že dvacet let úsilí, invence a snahy všech je zničené, tohle je konec Wooxu. Už v té chvíli jsem věděl, že začneme znovu a postavíme to z nuly jako tenkrát. Kolegové, kteří se dokázali dostat ze svých domovů ke skladu, přišli a se slzami v očích a začali vytahovat z bláta jednu krabici po druhé. Začali jsme uklízet bahno a vše co se dalo. Můj bratr David, který dělá Wooxu marketing na dálku, nás přinutil jednou denně vyzout gumáky a sejít se na videokonferenci s ostatními externími kolegy, kde jsme si začali ujasňovat, jakým směrem se vydáme, jak dostaneme k našim zákazníkům informace, které potřebují, a co budeme dělat zítra. Náš nedávný tlak na vznik detailního finančního plánu na rok dopředu působí naší současnou jednodenní perspektivou poměrně legračně. Ale kromě zaměstnanců vám pomáhali i lidé zvenčí, že?Den po dni se k nám přidávali lidé z různých míst. Na pomoc přijeli dva borci z Prahy, skauti z Olomouce a Šumperku, kluci z Horské služby v Harrachově, ale i rodina nebo kamarádi. Přesně za týden, v neděli večer, jsme vypnuli vapky, vyvezli poslední kolečka a bláto bylo pryč. Jaké máte škody, co vše se podařilo a nepodařilo zachránit?Škodu zatím nedokážeme spočítat, zbožím se budeme probírat ještě několik týdnů. Dneska máme na e-shopu zhruba 15 procent původní skladové zásoby – to jsou věci, ke kterým se voda nedostala a mohly jít zpátky do obnoveného pozičního skladu. Vylovit odněkud suchou krabici je jako najít poklad. Pomůže se škodami pojišťovna?S částí ano, protože sklad nebyl v záplavové oblasti, nemáme optimálně nastavená rizika v pojistce – například požár jsme pojistili mnohem výš než povodeň. Tu jsem si doposud představoval jako vodu do výšky palety a deset procent vlhkého zboží ze spodních krabic, když už by přišla po třiceti letech ta stoletá voda. Že se skladem proženou dvě řeky, jsem si nedokázal představit. Moje chyba. Na Doniu jste požádali o finanční pomoc. Jeden a půl milionu jste měli v plánu vybrat za 45 dní, vám se to ovšem podařilo za den. Jak s penězi naložíte?Zvedla se obří vlna podpory a solidarity, větší, než ta záplavová. Okamžitě s prvními příspěvky na sociálních sítích nás chtěli naši věrní zákazníci podpořit. I když jsme museli e-shop uprostřed nejsilnější prodejní sezony vypnout, protože náš expediční sklad se rozsypal, zavázali jsme se dodat čtyři produkty v různé cenové hladině za příspěvek na Donio. Narychlo jsme vytvořili provizorní mini e-shop. Vypsaná částka se pak vybrala v rekordním čase, a to hlavně proto, že někteří zákazníci a kamarádi zaplatili za batoh dvojnásobek toho, co jsme žádali. Hotovost je teď pro nás důležitá, jde na financování provozu, především výplaty. Celá firma třídí zboží na suché a mokré, to zachráněné okamžitě věšíme na resuscitovaný e-shop a zákazníci po něm skočí. Jejich pomoc nás dojímá, naplňuje nás vděk a pokora. Kdy se byznys vrátí do starých kolejí? Nikdy. Myslím, že tahle zkušenost změní brand i nás, kteří ho tvoříme. Těsně před povodní jsme začali jednat s několika strategickými investory, kteří by dokázali posunout značku na další úroveň. To jsme měli všechno ťip ťop a vše vypadalo moc hezky, ve skutečnosti i na papíře. Myslím, že až se dostaneme za pár let zpátky na čísla, která jsme dělali před povodní, bude firma vypadat ve skutečnosti i na papíře ještě o kus líp. Protože pokud to chceme zvládnout, musíme začít být brutálně efektivní.",
        "category": "Ekonomika",
        "photos": 22,
        "date": "2024-09-29T00:00:00+02:00",
        "comments": 120
    },
    {
        "title": "Opravdu byste se před T. Rexem neschovali ani v autě?",
        "content": "V roce 2003 například odhadl Mason B. Meers maximální potenciální sílu čelistního stisku tyranosaura na fantastických 183 000 až 235 000 newtonů, čímž by překonával dokonce i obřího žraloka „megalodona“ (Otodus megalodon) a obřího krokodýlovitého plaza deinosucha (Deinosuchus hatcheri). Ještě vyšší (a dosud rekordní) odhad činil dokonce 300 984 newtonů, v tomto případě už jde ale o velmi nepravděpodobný údaj. Pozdější odhady už byly každopádně poněkud střízlivější, ačkoliv stále přicházely s pozoruhodnými výsledky. V roce 2007 například paleontologové Eric Snively a Anthony P. Russell přišli se zajímavým výsledkem výzkumu síly krčního svalstva tyranosaurů – to mělo být u dospělého jedince dostatečně silné, aby umožnilo tomuto teropodovi držet ve vzduchu břemeno o hmotnosti kolem 1 014 kilogramů a vyhodit do pětimetrové výšky kus masa vážící kolem 50 kilogramů. V roce 2012 publikovali Karl Bates a Peter Falkingham studii, podle níž činila nejvyšší možná síla tyranosauřího stisku na zadních zubech rozpětí 35 000 až 57 000 newtonů. O šest let později nicméně autoři práce výsledem mírně upravili, když jim maximální síla čelistního stisku dospělého tyranosaura vyšla na hodnotu 53 735 newtonů. Ještě o rok dříve nicméně publikovali další významnou práci vědci Paul Gignac a Gregory Erickson s dalším snížením odhadu síly čelistního stisku tyranosaura na necelých 35 000 newtonů (což odpovídá zhruba působení hmotnosti 3 600 kg), ale přitom také s výpočtem extrémního tlaku na korunkách zubů o maximální hodnotě 2 974 MPa, tedy asi 30,3 tuny na čtvereční centimetr. V roce 2021 byly publikovány hned dva další výzkumy s podobným zaměřením, přičemž v jednom byla odhadnuta síla čelistí mladých tyranosaurů ve věku kolem 13 let na 5 269 až 5 641 newtonů (což je stále více než například u hyeny skvrnité, kde změřené maximum činí 4 500 newtonů). Ve druhé studii z roku 2021 činila spočítaná maximální síla čelistí dospělých tyranosaurů až na 61 523 newtonů a působení tlaku v zadní části dolní čelisti až kolem 30 MPa, na špičkách zubů pak dokonce 300 MPa a v krajním případě i přes 1000 MPa. U slavné „Sue“ činil odhad síly čelistních a krčních svalů dokonce 94 730 newtonů, zatímco například u podobně velkého teropoda druhu Giganotosaurus carolinii tento odhad činí „jen“ 24 977 newtonů. Naposledy byla před rokem publikována práce, podle které činila síla stisku „Sue“ asi 63 322 newtonů, zatímco u menšího exempláře USNM 555000 to byla jen mírně nižší hodnota 60 788 newtonů. Můžeme tedy konstatovat, že věrohodnější odhady z posledních let se poněkud zvyšují a pohybují se kolem hodnoty 60 000 N. Jak si tuto sílu reálně představit? Zkusme si zmíněné schopnosti obřího teropoda lépe představit a více přiblížit. U člověka činí obvykle síla čelistního stisku zhruba 300 newtonů, pro ženy je rekordní údaj 481 newtonů a pro muže 777 newtonů (což je v poměru k mnoha jiným savcům překvapivě vysoká hodnota). U tyranosaurů bychom tedy byli přibližně na osmdesátinásobku rekordní hodnoty mužů a 125tinásobku rekordní hodnoty známé u žen. U lvů byla maximální síla čelistního stisku určena přibližně na hodnotě 4 450 newtonů, což je zhruba třináctkrát méně než u rekordních tyranosaurů. U krokodýlů mořských, kteří disponují nejsilnějším stiskem mezi současnými suchozemskými živočichy (a dokážou bez problémů ukousnout lidskou ruku i mnoho dalších věcí), má rekordní záznam hodnotu 16 460 newtonů (což je stále zhruba 3,6krát menší síla, než jakou předpokládáme u dospělých tyranosaurů). V takových čelistech bychom se sotva chtěli ocitnout, protože je jisté, že by dokázaly lidský trup doslova rozkousnout vejpůl. Ale můžeme se na celou věc podívat ještě jiným způsobem. Tlak na špičkách zadních zubů tyranosaura mohl podle Gignaca a Ericksona vystoupat na fantastických 104 137 až 431 342 psi (liber na čtvereční palec), což odpovídá hodnotám 718 až 2974 MPa. Pokud je to pravda, pak vzrostlí tyranosauři dokázali svými čelistmi rozdrtit a rozkousat skutečně téměř všechno, co se jim připletlo do cesty, snad kromě mohutných stromů a pevných balvanů. Jednalo se nejspíš o adaptaci na drcení kostí živé kořisti i zdechlin jiných dinosaurů, které mohlo poskytnout přístup například k výživnému morku. Postačí malé teoretické porovnání s jinými v moderní době známými silami a tlaky, a to pouze pro naši lepší představu. Například taková lidská stehenní kost je velmi pevná, na její zlomení je údajně potřeba tlak kolem 1700 psi, neboli 12 MPa. Deformaci kapoty automobilu zařídí již tlak kolem 19 MPa, jak dokládají například videa s drtícími systémy na skládkách. Tvrdší části, jako jsou kovové bloky kolem motoru, pak zdeformuje tlak 300 tun na 125 cm2, a to při tlaku kolem 25 000 psi, tedy zhruba 172 MPa (na blok dřeva je potom potřeba zhruba „jen“ 4 000 psi, neboli 28 MPa). U dna Mariánského příkopu se setkáme s tlakem o hodnotě kolem 108,6 MPa a například pro rozdrcení žuly je obvykle třeba tlaku mezi 135 a 200 MPa. Při řezání ultra silným vodním paprskem činí tlak vody až 690 MPa a deformace vysoce odolné oceli začíná asi na hodnotě 1 030 Mpa. Velmi pevné minerály, jako je safír, mají kompresní deformaci na hodnotě kolem 2 000 Mpa, tedy 2 GPa. Podle zmíněného výzkumu však tyranosauři na špičce svých zadních zubů mohli dosáhnout teoreticky tlaku blížícího se hodnotě 3 GPa. I kdyby ale platila jen nejmenší uváděná hodnota 0,7 GPa, jedná se o sotva představitelný tlak, vyvinutý čelistmi živého organismu. Ostatně dalším zajímavým výpočtem, založeným na vlastnostech smrkového dřeva, je tloušťka bloku či kmene, který by dospělý tyranosaurus měl být schopen rozdrtit. Podle kompresivní odolnosti dřeva (výdrže dřevní hmoty vůči tlaku), hraničící dle směru tlaku v průměru s hodnotami 3 až 60 MPa by T. rex dokázal v čelistech o předpokládané šířce kolem 30 cm rozdrtit blok dřeva o objemu 0,015 m2, tedy například větev o průměru 5 cm (což je ale míra menší než délka korunek největších zubů tyranosaura). Podle jiného výpočtu, pracujícího s údajem 4 500 newtonů jako silou potřebnou ke zlomení 2,5 cm tlusté dřevěné desky vyplývá, že T. rex by dokázal zlomit 25 cm tlustý dřevěný trám nebo kmen 30 let starého jehličnatého stromu se stejným průměrem, jehož obvod činí asi 80 cm. A na závěr ještě jedna zajímavost – hydraulické nástroje hasičů a záchranářů (tzv. čelisti života) vyvíjejí sílu 60 000 až 100 000 newtonů, což odpovídá nejvyšším odhadům síly čelistního stisku tyranosaurů. Zmíněné nástroje přitom nemají žádný problém s urváním dveří nebo roztažením a roztržením celé karosérie jakéhokoliv havarovaného automobilu. Před 66 miliony let ještě žádné automobily neexistovaly, ale dospělí tyranosauři ano – a enormní síla jejich čelistí byla nepochybně velmi obávanou vlastností těchto dravých obrů u všech jejich současníků. Článek vznikl pro Dinosaurusblog Vladimíra Sochy a byl redakčně upraven. Původní verzi včetně bohatého odkazového rejstříku najdete zde.",
        "category": "Technet",
        "photos": 20,
        "date": "2024-09-29T00:00:00+02:00",
        "comments": 24
    },
    {
        "title": "Některé holky jsme měli i souběžně, říká Ringo Čech o Janečkovi",
        "content": "A byť na černé ploše je pouze bílé kolečko, umělec se na něm přece jenom nadřel. „Dvakrát jsem ho musel přetřít černou barvou a dvakrát bílou,“ popisuje hudebník, textař, herec, autor divadelních her a několika knih František Ringo Čech. S Janečkem se zná od útlého mládí. „My jsme dvojice, o které Werich říkal, že spolu hráli kuličky. Známe se celý život. Jako mladí kluci jsme společně dokonce jeli do Řecka, mám na to krásné vzpomínky. Samozřejmě jsme nejdřív museli podmazat úřady, abychom dostali devizový příslib. To už dneska nikdo ani neví, co to je,“ zavzpomínal Čech během večera. Ovšem ve chvíli, kdy mu zavolal vnuk Sebastián, rozhovor šel stranou. „Svině, svině, svině…,“ křičel do telefonu. Tak silně prožíval coby slávista, když Sparta vedla jedna nula. „V první minutě dali góla, to vám úplně zkazí večer,“ posteskl si. František Ringo Čech s obrazem Prdel-Pohled zevnitř pro Františka Janečka k 80. narozeninám (18. září 2024) „O fotbalu se s Františkem bavit nemůžu, ale jinak o všem. Je taky velmi schopný obchodník. Krásně se staral o Karla Gotta. Bylo to moc dobré spojení. A mně a Jirkovi Schelingerovi dokonce pomohl k zájezdu se Smokie do Polska. Byli jsme jejich předkapela,“ prozradil. Pro polské publikum byli sice neznámou skupinou, těšilo se hlavně na druhou polovinu koncertu, ale nasazení mladých hráčů prý ocenili. „Mastili jsme hard rock, a to se jim líbilo. A Smokie nás přijali velmi kolegiálně. Oni poznali, že umíme hrát, i když nejsme slavní. Považovali nás za sobě rovné, byť oni byli světové hvězdy,“ zavzpomínal Čech. Coby velké osobnosti se s Františkem Janečkem občas zkřížili názorově, ale jejich přátelstvím to neotřáslo. „To bylo takové, jako když do sebe narazí Michelangelo a Leonardo da Vinci. Jiskry lítají a nic se nestane,“ popisuje v nadsázce jejich rozepře. František Janeček (Praha, 21. listopadu 2023) Jenomže se jim taky líbily stejné ženy. „My jsme mnohonásobní ‚švagři‘. Některé holky jsme měli i souběžně, ale nevěděli jsme o tom. Šikovná děvčata to utají,“ prozradil Čech. Že by se kvůli některé porvali, prý nehrozilo. „Proč bychom to dělali?“ Uznávanému producentovi Františku Janečkovi vycházela v životě víc kariéra než soukromý život. Manželství, z něhož má syna Filipa a dceru Alici, se rozpadlo. Nevydržel ani vztah s operní pěvkyní Terezou Mátlovou, s níž má dceru Emily Ann. „Já si myslím, že to s prací nemá vůbec nic společného. To je souhra náhod, která prostě nastane a to, co je v daném okamžiku zásadní, se po pár letech projeví jako naprosto nepodstatné, a naopak,“ vysvětluje Janeček. Objevil Michala Davida, pomohl na výsluní Natálii Grossové a po revoluci spolupracoval s Karlem Gottem, kterému tak prodloužil kariéru. „Patřím do kategorie zpochybňovačů. Vždycky přemýšlím, jestli se někde neudála nějaká chybka nebo jestli to, co dělám, nemůže být lepší. To neznamená, že bych něco zanedbával, ale po každé akci si udělám takovou soukromou analýzu. I s Karlem Gottem, pravidelně. Dokonce nám lidé říkali, že jsme hnidopiši, nicméně tento způsob práce je do budoucna posilující,“ říká. Miloš Skalka, Jiřina Bohdalová, František Janeček, Michal David a Sagvan Tofi na oslavě 80. narozenin producenta (18. září 2024) Bilancovat svůj život nehodlá. Nemá ani žádné plány, které by chtěl ještě realizovat. „V osmdesáti se už těžko plánuje. Samozřejmě můžete mít nějaké představy, ale realita je realita. Ne, že bych se chtěl nořit do nějakého naříkání, ale ten věk je dán, takže je potřeba jít cestou kompromisů. Dokud to půjde, bude mě to bavit a budu mít sílu, tak budu svou práci dělat, a když to nepůjde, tak to musím přijmout,“ vysvětluje Janeček. Nemá ani žádná soukromá přání. „Že bych se potřeboval podívat do míst, která jsem ještě neviděl? Ne, žádné takové sny nemám. Já toho hodně viděl, slyšel i zažil moc. Když se objeví příležitost a budu v dobré formě, tak třeba ještě i zažiju a někam pojedu, a když na tom dobře nebudu, tak prostě ne,“ říká. „Pracoval jsem celý život opravdu jako kůň v dolech, za to se nestydím, práce mě bavila. Je úžasné, když můžete dělat to, co vás baví,“ říká hudební a muzikálový producent, který v Goja Music Hall uvedl muzikály Dracula, Bídníci, Čarodějka, Fantom opery a Ples upírů.",
        "category": "Revue",
        "photos": 32,
        "date": "2024-09-29T00:00:00+02:00",
        "comments": 16
    },
    {
        "title": "Vycpaná ramena a oblíbené kecky. Kamale Harrisové chybí jen špetka ženskosti",
        "content": "Dva uplynulé měsíce přinesly možnost, jakou jsme v historii měli zatím jen jednou: sledovat cestu ženy k postu nejmocnějšího člověka v USA. Kamala Harrisová je na rozdíl od Hillary Clintonové, která kandidovala v předminulých volbách, v globálním hledáčku teprve krátce. Je proto zajímavé sledovat, jak se její styl za relativně krátkou dobu vytříbil. Jedno už je teď jisté: její soupeř, republikánský kandidát Donald Trump, má možná víc politických zkušeností, v otázkách módy ho však Kamala Harrisová hravě strčí do kapsy i s jeho nepadnoucími obleky a příliš dlouhými kravatami. Během kampaně Harrisová neponechává nic náhodě. Ona i její tým tuší, že nejlepší dojem udělá ve variacích na politickou uniformu: v různobarevných oblecích, košilích, vysokých jehlových podpatcích a s perlami na krku. Jedná se o konzervativní volbu, na výstřelky ovšem není prostor. Protože jsou genderem podmíněné předsudky ve společnosti stále živé, má jako žena o něco obtížnější úkol než její oponent. Musí všechny přesvědčit, že je silná jako kterýkoli muž. Cílem je působit seriózně, možná až tvrdě a nesmlouvavě. Solidní kalhotový kostým je proto dokonalým spojencem. Kamala si navíc dopomáhá vycpávkami, aby takříkajíc „dělala ramena“. Nejvíc patrná byla tato strategie v televizní debatě s Donaldem Trumpem, pro kterou Kamala Harrisová zvolila oblek v pánském stylu v černé barvě. Kamala Harrisová během televizní debaty na ABC News vsadila na téměř ryze pánský oblek. Odlehčila ho jemnou blůzkou s vázačkou. (11. září 2024) Pánský styl však s sebou přináší i jistá úskalí. V minulosti Harrisová několikrát vypadala jako dvojče prezidenta Bidena, který si taktéž potrpí na solidní, ale velmi konzervativní tmavé a modré obleky. Vidět je bok po boku v prakticky nachlup stejném oblečení je někdy spíš úsměvné. Absence téměř jakýchkoli tradičně ženských prvků také může být poněkud problematická. Troufám si říct, že minimálně část žen je nadšená z představy, že by se nejmocnějším člověkem planety mohla stát dáma. Toto nadšení možná trochu ochladne, čím víc se Harrisová bude tvářit, že se mužům vyrovná v každém ohledu. Zdůraznění ženského elementu občasnou sukní či šaty by proto nemuselo být od věci.",
        "category": "Móda",
        "photos": 36,
        "date": "2024-09-29T00:00:00+02:00",
        "comments": 49
    },
    {
        "title": "Šest jednoduchých rituálů pro lepší ráno. Vstávejte dřív a pusťte si hudbu",
        "content": "Ze všeho nejhorší je skočit do nového dne bezhlavě a ve stresu, kdy je vám už od prvního okamžiku jasné, že nic nestíháte. Nastavte si budík o 15 minut dřív, abyste měli čas na to přivítat se s novým ránem. „Klidné probuzení může nastavit tón pro celý den. Dejte si čas na protažení a hluboké nádechy,“ doporučuje Matěj Ptáček, fitness trenér Form Factory Fitness. Pomůže také, pokud si dopřejete pár minut v posteli na relaxaci, než vstanete. Ráno tělo prahne ze všeho nejvíc po vodě. Hydratace po noci je klíčová pro správné fungování našich orgánů. Pokud si do ní přidáte ještě citronovou šťávu, tím lépe. Voda s citronem nejen hydratuje, ale také podporuje metabolismus a pomáhá čistit tělo od toxinů. Do sklenice s vodou můžete hodit také kousek máty nebo okurky pro extra osvěžení.",
        "category": "Zdraví",
        "photos": 2,
        "date": "2024-09-29T00:00:00+02:00",
        "comments": 3
    },
    {
        "title": "Nechte se překvapit výběrem tuctu netuctových fotek letadel od našich čtenářů",
        "content": "Podívejte se na výběr zajímavého vzorku z objemné porce fotografií letadel od našich čtenářů, kteří je posílali během prázdninových měsíců na základě výzvy: „Vyfotili jste v létě zajímavé letadlo?“ Soubor prakticky všeho, co přišlo, byl na Technetu zveřejněn ve dvou fotogaleriích tady a tady, a to v surové podobě s došlými popisky. Ve výběru, jehož rozsah – aby to bylo těžší – jsme si předem stanovili na dvanáct fotografií, jsou zařazena jednak letadla u nás méně okoukaná, jednak vyčnívající nějakou zajímavostí anebo prostě jen fotky, které se výběrčímu zdály oproti jiným o hodný kus povedenější. Martin Šonka nám hezky rozhýbal krční páteř. | foto: Marie Šimečková Povedená fotografie z vystoupení Martina Šonky na letounu EXTRA 300SR si zařazení do výběru zasloužila především proto, že je z celého souboru nejakčnější. Ano, vytknout by se dala snad jen „zastavená“ vrtule kvůli příliš krátkému času expozice, ale na druhou stranu to je stále lepší varianta, než kdyby se ta vrtule zastavila doopravdy. Dvouplošník s tryskovým a pístovým motorem Divácky bezpochyby atraktivní je předválečný pístový dvouplošník WACO ATO, který je upraven a v historicky nedávné době byl navíc obohacen o proudový motor General Electric CJ610. Video: Speciálně upravený dvouplošník WACO ATO na leteckém dnu AirVenture Oshkosh 2022 Nesená zásoba paliva pro proudový motor umožňuje jeho chod v celkové době 10 minut během jednoho vystoupení.",
        "category": "Technet",
        "photos": 12,
        "date": "2024-09-29T00:00:00+02:00",
        "comments": 1
    },
    {
        "title": "Létající Karel. Fotograf se plazil po zemi, mladý Gott skočil ke hvězdám",
        "content": "Karla Gotta jsem viděl na živo jen jednou, ale nikdy na to nezapomenu. Kde se vzal, tu se vzal, vylezl na pódium drobný muž ve vínovém saku. Chvíli jsem ho nemohl poznat. Teprve když do mikrofonu pronesl: „Já se omlouvám, že jsem sem takhle neohlášeně vtrhl, šel jsem kolem, slyším dobrou muziku...,“ došlo mi, že to je on. Zvěst o „Goťákovi“ se rychle roznesla a sál se do posledního místečka zaplnil. Karel Gott už tehdy vypadal velmi křehce, psal se rok 2018 a zlatý slavík prodělával náročnou léčbu. Většině hostů to vůbec nevadilo, užívali si přítomnost Mistra a pařili o sto šest. Aby ne, po bezmála šedesáti letech na scéně se z něj stala národní instituce. Na budování mýtu „nesmrtelného Karla“ měla výrazný podíl i fotografie, Gott si veškeré obrazové materiály pečlivě hlídal. Jeden z jeho nejslavnějších snímků vznikl na samém počátku jeho kariéry. Pořídil ho Stanislav Tereba, mladý fotograf Večerní Prahy, který hned na počátku kariéry dosáhl mimořádného profesního úspěchu: v roce 1959 za snímek deštěm promočeného brankáře pražské Sparty dostal hlavní cenu soutěže World Press Photo. S Gottem se seznámil v pražské kavárně Vltava (bývala v Revoluční ulici v paláci Merkur), kde mladičký tenor začínal s profesionálním vystupováním. „Dodnes vím, že zpíval písničku Úterý, která se stala jedním z jeho prvních hitů. Úterý třetího září, to je ten den v kalendáři...,“ vzpomínal po letech Tereba pro magazín Víkend. Od kulturní rubriky nejčtenějších pražských novin dostal za úkol představit čtenářům život začínajícího zpěváka, který se rozhodl odejít z ČKD a na konzervatoři piloval techniku pod dohledem operního pěvce Konstantina Karenina. S objektem svého zájmu si hned porozuměl. „Oba jsme byli skoro stejně staří, tenkrát tedy spíš stejně mladí. Já mu s úsměvem říkal Mistře, načež on opáčil: Ty jsi taky Mistr, tak já ti budu říkat kolego.“ Slavná fotka vznikla cestou z konzervatoře na schodech sousedního Rudolfina. Fotograf Gottovi navrhl: skoč ze schodů a já tě vyfotím z podhledu. Dokonce si kvůli tomu lehl na břicho na zem a kapesním nožem vydloubl dvě dlažební kostky, aby fotoaparát měl ideální sklon. Jenže zpěvákovi se do skoku z šesti schodů moc nechtělo. „Jéje, ten se bál: Ty vole, co když si zlomím nohu? Nebo rozbiju nos? Strachoval se, ale já mu navrhl, ať mi když tak skočí na záda, že to není problém, že spadne do měkkého,“ vzpomínal před deseti lety pro deník Aha! Tereba. Gott si podle něj vymínil, že skočí jen jednou. Tereba ale měl ještě jednu podmínku: chtěl, aby si Gott rozepnul kabát a sako. Věděl, že díky vlajícím cípům saka bude vypadat jako letící pták – nebo démon. „No, a když to pak viděl, nadšeně vyprávěl – jsem tu skutečně jako čert, jako ďáblík… Byl nadšený,“ dodal Tereba. Inscenovaná momentka „létajícího Karla“ se postupem let stala jednou z nejznámějších vzpomínek na počátky Gottovy kariéry. Tereba ji nazval Skok ke hvězdám a vývoj mu dal za pravdu: o rok později populární anketu Hledáme písničku pro všední den ovládl taneční swing Až nám bude dvakrát tolik, který Gott nazpíval s (o třináct let starší) Vlastou Průchovou. Pak už přišel Semafor, muzikál Kdyby tisíc klarinetů a nekonečný zástup slavíků. Ale také mýty opředený výlet do Vegas, anticharta, paralelní kariéra v německém showbyznysu a nakonec společný zpěv hymny s Karlem Krylem. Tereba Gottovu kariéru sledoval bezmála čtyřicet let zblízka, stal se jeho dvorním fotografem a nafotil i dvanáct přebalů pro Gottovy desky u německého Polydoru. Když Gott před pěti lety zemřel, Tereba na něj zavzpomínal: „Potkali jsme se před několika lety nedaleko bývalého železářství U Rotta na Starém Městě. Já měl na krku fotoaparát, který nosím skoro pořád, protože dodnes fotím, teď už hlavně pro sebe. On mi zvesela říká: ‚Ahoj, ty vole, ty ještě fotíš?‘ Já povídám: ‚Ahoj, ty vole, a ty ještě zpíváš, jak jsem se doslechl.‘“",
        "category": "Domácí",
        "photos": 22,
        "date": "2024-09-29T00:00:00+02:00",
        "comments": 15
    },
    {
        "title": "Byt v Praze sehnal kávový mistr Slámečka díky Facebooku a své dobré pověsti",
        "content": "Původně si mysleli, že budou nový domov poptávat klasicky přes realitní kanceláře a inzerci, ale potom objevili facebookovou skupinu určenou pro milovníky Braníku. „Já jsem do této skupiny na Facebooku napsal příspěvek: My bychom tady chtěli bydlet. Krátce nato se ozvala paní majitelka bytu s tím, že má k dispozici byt po částečné rekonstrukci k pronájmu. Vtipné na tom bylo to, že si nás předem prověřila. Zašla do kaváren, které od nás odebírají kávu, a ptala se na mě. Díky dobrým referencím mě pak sama kontaktovala,“ zavzpomínal Jaroslav na způsob, jakým byt objevil. Byt má rozlohu 84 metrů čtverečních a skládá se z kuchyně spojené s obývákem, ložnice a předsíně. Samozřejmě tu nechybí koupelna a toaleta. Z obýváku se dá vyjít na atypickou trojúhelníkovou terasu, z níž je krásný výhled do okolí. Velkým plusem bytu je, že k němu patří i garážové stání, kde mají mladí partneři svoje auto a motocykl. Nábytek a vybavení bytu jsou v retrostylu. „Kulatý stolek, který máme v obýváku, je z roku 1944 podle návrhu Antonína Koželky a Karla Kropáčka. U nás se dá takový nábytek sehnat ve starožitnictvích za přijatelnou cenu, ale kupříkladu ve Švýcarsku se takové kousky dnes prodávají za desítky tisíc. Cena nábytku, který tady máme, proto pořád roste,“ vysvětlil Jaroslav. Jelikož je pán domu café barista, nechybí tu stolek ve funkcionalistickém stylu Loft od Kare design, na němž jsou vystaveny sklenice a lahve s alkoholem. Právě kvalitní alkohol Jaroslav Slámečka používá k přípravě některých kávových drinků. „Nejsem z těch, kdo by si každý den museli dát skleničku, to opravdu ne. Na druhou stranu říkám, že jsem díky sbírce lahví vždycky připraven na návštěvu,“ směje se Jaroslav, na jehož stolku zaujímají čestné místo sklenice ze sklárny Rückl, kolekce Metamorphosis od Ronyho Plesla, s nimiž reprezentoval Českou republiku na mistrovství světa v Kodani, kde skončil sedmnáctý. Mezi jeho další oblíbené kousky patří sklenice na whisky Bomma od Františka Víznera, které se dnes už nevyrábí a dají se koupit pouze ve starožitnictvích. Hodně času tráví Jaroslav Slámečka v kuchyni, kde každé návštěvě ochotně připraví kávu. S kamarády založil značku Candycane coffee. „Když jsme před sedmi lety zakládali pražírnu, přemýšleli jsme, jak ji pojmenujeme. Věděli jsme, že káva má být sladká, aby se nemusela doslazovat a lidem chutnala. Potřebovali jsme vymyslet název a design, který by vystihoval produkt a dokázal oslovit i zahraniční klienty. Tímto způsobem jsme vymysleli anglický název Candycane coffee s dovětkem káva sladká jako cukrátko,“ říká o své značce Jaroslav, který dnes dodává svoji kávu do řady kaváren. Provozovatelé kaváren ho ve většině případů oslovují sami, jelikož jeho produkty ochutnali a oblíbili si je. Kromě praktického kávovaru má ve své kuchyni i malý starožitný mlýnek na kávu po babičce. Předplatné můžete objednávat zde Jaroslav je velkým filmovým fanouškem a doma má i promítačku. Byt si proto vyzdobil především filmovými plakáty. V kuchyni například visí plakát k filmu Jestli se rozzlobíme, budeme zlí od výtvarnice Olgy Čivrné z roku 1976. V obýváku je pro změnu na čestném místě portrét Jeana-Paula Belmonda od Luka Tomskiho ze studia Tomski & Polanski. Jaroslav má Belmonda rád především díky začátkům jeho kariéry, kdy hrál v artových filmech. Nad pohovku si pro změnu pověsil tisk filmového plakátu Rambo 3 z roku 1988 a limitovaný tisk plakátu Plastic People of the Universe u příležitosti křtu knihy Ivo Pospíšila s názvem Příliš pozdě zemřít mladý.",
        "category": "Bydlení",
        "photos": 15,
        "date": "2024-09-29T00:00:00+02:00",
        "comments": 0
    },
    {
        "title": "Nejdražší a nejcennější tekutina je krev. Co o ní víte a co víte o jejím darování?",
        "content": "Krevní plazma je nepostradatelná pro výrobu léků pro těžce nemocné. Vyrábí se z ní léky na hemofilii, využívá se i k léčbě šokových stavů a popálenin, nebo jako součást imunoterapie při léčbě některých dalších závažných onemocnění. Krevní transfúze má své využití u pacientů s krevní ztrátou v důsledků těžkého úrazu či operace. Odkázáni jsou na ni i pacienti s vrozenými poruchami krvetvorby, nebo při hemato-onkologických diagnózách. Dárci krevní plazmy zachránili už mnoho životů. Odběr je přitom naprosto bezpečný a rychlý. „Trvá jen několik desítek minut a moderní technologie zajišťují, že celý proces je pro dárce maximálně šetrný. Ve srovnání s darováním plné krve se plazma v těle obnoví během pár dní, což umožňuje častější darování,“ vysvětluje a připomíná důležitost dárcovství Tomáš Kohoutek, lékař z odběrového centra BioLife v Ústí nad Labem a v Mostě. Krev i krevní plazma hrají v současné medicíně absolutně nezastupitelnou roli. Jsou to klíčové zdroje pro léčbu a lékařské zákroky, přesto ani jednu z tělních tekutin není možné uměle vyrobit. Vyzkoušejte si náš kvíz a otestujte si své znalosti o dárcovství krve a krevní plazmy.",
        "category": "Finance",
        "photos": 0,
        "date": "2024-09-29T00:00:00+02:00",
        "comments": 3
    },
    {
        "title": "Londýn rezignoval na pořádek. Brexit přinesl krizi, líčí spisovatelka",
        "content": "Věnujete se psaní, ale vystudovala jste archeologii Blízkého východu. Proč jste si vybrala tento celkem neobvyklý obor?Mě ten obor neskutečně pohltil. Studovala jsem na Masarykově univerzitě v Brně. Celé studium bylo v angličtině a hned první léto jsme byli dva měsíce na vykopávkách v Sýrii, kde měla Masarykova univerzita dům pro vykopávky. Spali jsme na střeše v poušti pod moskytiérou, byli tam škorpióni… Byli jsme teprve v prváku a tam jsem poprvé zabořila rýč do země. Museli jsme se učit arabsky, turecky. Pak vypukla syrská válka, výzkum byl pozastavený a my jsme pak hledali další možnosti. Nakonec jsem několik let jezdila na vykopávky do Turecka. Byla jsem tam často jediný zahraniční student, kolem mě jen Turci, kteří mluvili lámanou angličtinou, takže jsem se učila turecky, a to mi přišlo úžasné. Časem jsem ale cítila, že bych se chtěla ubírat jiným směrem a i kvůli situaci v těch zemích to začalo být náročné. Archeologie je taková, že se jí sice můžete uživit, ale musíte ji dělat na sto deset procent. Musíte jí zasvětit celý život, přesídlit na danou lokalitu a všechno obětujete expedici. Já taková nebyla a tak jsem se vrátila k psaní, které bylo mou další vášní. Začala jsem se živit copywritingem a reklamou. Souhrou životních okolností jsem se pak ocitla v Londýně, kde jsem začala psát blog a z něj nakonec vznikla moje kniha Dievča v Londýne. Na vykopávkách v Turecku Jak to, že vás osud zavál zrovna do Londýna?Když jsem archeologii pověsila na hřebík, nějakou dobu jsem pracovala v reklamní agentuře. Pak můj partner dostal pracovní nabídku přestěhovat se do Londýna a já jsem v té době řešila, že bych si ráda zkusila práci digitálního nomáda. A přitom Londýn vůbec není ideální místo pro digitálního nomáda. Proč ne?Londýn je neskutečně drahý, takže to není úplně praktické. Ale jelikož se díky manželově práci naskytla zrovna tahle příležitost, rozhodli jsme se ji společně využít a já si tak mohla vyzkoušet práci na dálku, což mě vždycky lákalo. Jak jste lockdown v Londýně prožívala?Británii trvalo dlouho, než zareagovala nějakými opatřeními. Když se tak stalo, tak se mohlo jen na vycházky pěšky a celý život ve velkoměstě ze zastavil. Místa jako Trafalgar Square, Buckingham Palace nebo Covent Garden, která jsou obvykle plná turistů, byla najednou úplně prázdná, lidi vůbec nejezdili metrem. Všude jsme chodili pěšky a z té doby máme Londýn v nohách. Můžu říct, že v té době bylo v centru Londýna, kde jsme tehdy bydleli, víc obětí na životech za jeden měsíc než v celé České republice. Takže pocity byly smíšené. Ano, chodili jsme si na vycházky, ale na druhou stranu jsme netušili, co bude a kdy se uvidíme s rodinou. Jak to na vás psychicky působilo?Mám štěstí, že jsme během lockdownu s manželem neměli ponorku. Když se přestěhujete do zahraničí, trvá roky, než si vybudujete nějaká přátelství. My jsme se tehdy přátelili jen s manželovými kolegy, které jsme nemohli vídat. Bylo to tehdy hodně osamělé. O Londýně se ví, že je to velice osamělé město i za běžných okolností. Takže to bylo těžké, ale měli jsme drobnosti, kterými jsme si život zpříjemňovali. Například skladatel Andrew Lloyd Weber zpřístupnil své muzikály na Youtubu, takže jsme s manželem „chodili do divadla“. Připravili jsme si jídlo, hezky se oblékli, dali si vínko a dívali se na Cats nebo Fantoma opery. Nakonec jsme skončili u langošů a piva, ale to bylo taky fajn. Domov na Edward Road na jihu Londýna Pamatuji si, že svět tenkrát obletěly fotky liduprázdných ikonických míst v Londýně. Šli jste se tam tenkrát podívat?Centrum jsme měli v docházkové vzdálenosti, takže ano. Já jsem o tom psala blog, takže jsem si v reálném čase zapisovala, co se děje. Mně osobně ta prázdnota vyhovovala, protože mám ráda pomalé cestování a objevování. Byly to zvláštní pocity, nastoupily roušky a respirátory. Byli jsme online v kontaktu s rodinou a ti měli úplně jiné zprávy z domova než my jsme měli v zahraničí. Měli jsme smíšené pocity, ale byla jsem ráda, že jsem takhle Londýn zažila. Mám ráda historii a tohle mi přišel jako silný historický moment. Pak si ještě pamatuji, když už se otevíralo metro, jak tam stáli ti různí lidé v oblecích a stříkali vozy. To se člověk se cítil jak v nějakém apokalyptickém románu. Když mluvíte o historických okamžicích, jedním z nich byl pro Británii i brexit. Jaká byla v té době v Anglii nálada?Záleží, v jaké okrsku jste se pohybovala. Celkově tam samozřejmě byla nejistota, jak to všechno bude, protože Británie se hodně spoléhala na práci imigrantů a dodnes si myslím, že tohle nemají vyřešené. My jsme si museli kvůli brexitu zažádat o „pre-settled status“, něco na způsob povolení k přechodnému pobytu. A to jsme dostali. Pamatuji si, že část společnosti byla nadšená a chodila s oslavnými transparenty a část zase byla nešťastná. V každodenním životě Britů se ale myslím nic nezměnilo. Mudchute Farm je farma s výhledem na moderní zástavbu Canary Wharf, která je volně přístupná a je to netradiční místo na výlet Myslíte si, že imigrantů v Londýně po brexitu celkově ubylo?Londýn zůstal kosmopolitní. Británie hodně řeší nelegální migraci versus legální. Na tu legální se naopak dívají velice kladně. Stále je úplně běžné, že máte lékaře se jménem, které vůbec nedokážete vyslovit. Nebo mi jednou brala krev Afričanka, která mi popisovala, jak odběr krve probíhá u nich. Přitom byla velmi šikovná. V Anglii je třeba zbavit se předsudků. Jeden ze šesti obyvatel žijících ve Spojeném království se narodil někde jinde. Pravdou je, že v některých částech Anglie teď probíhají velké nepokoje, jejichž podstatou je, aby Britům přistěhovalci nebrali, co jim podle nich náleží. Nálada je tam teď taková všelijaká. I proto jsme se nedávno s rodinou vrátili zpátky do Brna, protože jsme uznali, že teď je to tam velmi složité. Bavili jsme se se stěhováky, kteří stěhují Čechy a Slováky, a ti nám potvrdili, že se teď lidi vrací zpátky ve velkém. Už tam nejezdí za výdělkem, ale čím dál tím víc lidí si naopak uvědomuje, že to tam není lepší, že tam ulice nejsou dlážděné zlatem. Zažila jste někdy, že by vám místní dávali najevo, že jste cizinka „z Východu“?Hodně záleží, jakou práci děláte. Pokud děláte špatně placené práce, a ještě jste tam jako migrant nelegální, tak se na vás lidi určitě dívají skrz prsty. Já osobně jsem se s tím nikdy nesetkala. Pracovala jsem na dálku v marketingu a naopak u mě to brali jako zajímavý příběh a bavili se se mnou víc o Praze, Brně nebo o slovenské přírodě. V Anglii jsme žili dvakrát, poprvé jsem tam pracovala a podruhé, když jsme se vrátili, tak jsme měli malého syna a já jsem s ním byla doma. Naše sousedka byla Polka a jako první ze sousedů nám doslova otevřela dveře a pozvala nás na kávu. Je pravda, že když svůj příběh porovnám s ostatními přistěhovalci, tak my jsme měli štěstí na dobré sousedy. Při našem druhém pobytu jsme žili ve 150 let staré viktoriánské chaloupce. Bylo to v Penge, což je jihovýchodní předměstí Londýna. Ty domky byly jedním z viktoriánských projektů, jak snížit chudobu a nabídnout pracující vrstvě bydlení. Všechny tyhle domky byly na seznamu kulturních památek a ti lidé, co v nich žijí, se navzájem znají. Mají dokonce svou facebookovou skupinu a organizují si třeba prohlídky zahrad. Byl tam mix všech možných národností. Od Indů, Poláků až po anglické starousedlíky. Nikdo tam nikdy nerozlišoval, kdo je odkud a naopak se nás vyptávali, protože je zajímal náš příběh. Nikdy jsme se nesetkali s diskriminací. Když jsme odcházeli, tak nám napsala stará paní, sousedka z Francie, ručně dopis a poděkovala, že jsme byli skvělí sousedi. Na zahradě nechyběly Ellie ani palmy a banánovník. Banány v britském počasí bohužel nedozrály. O Londýnu se ví, že je jedním z nejdražších měst na světě. Jak jste drahotu řešila, když jste tam žila s rodinou?Londýn je opravdu drahý. Poté, co se nám narodil syn, jsme tu drahotu pocítili i víc. Zajímavé je, že v Londýně si lidé moc nevaří. Nejedí obědy jako my, třeba polední menu s polévkou v restauracích vůbec nenajdete. Lidi často chodí na brunch, na oběd si dají sendvič nebo salát a pak si vaří večeři jako hlavní jídlo dne. Tím, že jsem byla doma, tak jsem hodně vařila a na tom se mi podařilo ušetřit. Největší položkou byl nájem. Měli jsme štěstí, že jsme žili v řadových domcích na okraji. Je tam samozřejmě také drahá doprava, takže jakmile vytáhnete paty z domu s nějakým naplánovaným programem, tak peníze lítají. Ale pokud se jdete na půl dne projít se psem, tak neutratíte nic. Takže my jsme problém neměli, což bylo asi dané také naším životním stylem. Ale růžové to nebylo. Jsou tam extrémní ceny energií, životní úroveň lidem klesla, a i to souvisí s tím, že jsou lidé nespokojení a vyčerpaní. Co je podle vás hlavním důvodem poklesu životní úrovně?Myslím si, že je to kombinace více faktorů. Jedním z nich je nárůst cen bydlení. Například nájem vám spolkne víc než polovinu platu, a to není málo. Lidé jsou už dlouho nespokojení s vládou. V našem okolí měla velmi silnou podporu strana labouristů, lidé si dávali letáčky do oken. Ale ta krize je kombinace všeho včetně nějaké všeobecné světové krize. Jak jste řešili péči o dítě? V Anglii státní školky fungují jen šest hodin denně…Malého jsme nedali do školky a já zůstala doma. Naštěstí jsme si to mohli dovolit. Dělá to tak hodně rodin, protože plnou školkovou docházku si jednoduše nemůžou dovolit. Žena buď zůstane doma, nebo pak je úplný opak, že se žena vrací do práce velmi brzy, pokud měla dobrou práci. V Anglii neexistuje mateřská, tak jak jsme my zvyklí, dva nebo tři roky. Pokud jdete v centru Londýna do parku, tak zjistíte, že sedm z deseti matek vlastně nejsou matky, ale chůvy, protože matky jsou dávno v práci, aby vydělávaly. Často jsme si s manželem říkali, jak to tam ti lidé zvládají. My jsme si vypomáhali občasnou chůvou. Já mám štěstí, že můžu pracovat z domova, ale bylo to náročné. Vy už jste téma přátelství nakousla a já se k němu ještě vrátím. Z vlastní zkušenosti vím, jak je obtížné najít si v Londýně přátele. A když už si kamarády vytvoříte, tak můžou bydlet na jiném konci města a vy za nimi třeba dvě hodiny dojíždíte. Jaká byla vaše zkušenost?Když jsme se do Londýna vrátili podruhé, měli jsme tam kamarády už z první éry. Oni se ale pak ocitli hrozně daleko od nás. Jedni z nich měli dítě v podobném věku, tak jsem se těšila, jak se budeme vídat. Ale nakonec to vůbec nebylo reálné. Lidé tady si moc neumí představit, že přesouvat se v Londýně hodinu jednu cestu je vlastně v pohodě. Takže ano, některá přátelství kvůli tomu zamrzla na mrtvém bodě. Za rok a půl jsme se neviděli ani jednou. Pak jsme si našli ještě jedny kamarády blízko, měli stejně jako my jezevčíka a byli velice milí. Pamatuji si moment, který má asi každý expat, kdy u mě nastal bod zlomu. Byla jsem osamělá a chyběl mi domov. Na vycházce jsem si říkala, že kdybych si našla aspoň jednu dobrou kamarádku, někoho, s kým si povyprávím víc než jen o počasí, tak by to bylo skvělé. No a nakonec se mi to podařilo. Když jsme odcházeli, tak jsem jí to napsala. Crystal Palace Subway Station Nemusíte mít dvacet třicet kamarádů, ale stačí pár těch dobrých. Znám ten pocit z vykopávek, že jsem byla obklopená lidmi, ale přitom jsem byla sama. Takže s vámi určitě souhlasím, že najít si přátele v Londýně je velice těžké. Některé části Londýna nemají nejlepší pověst, hlavně kvůli napadením a pobodáním. Vyrážela jste i do těchto oblastí, nebo jste se jim spíše vyhýbala?Většinou se pohybuji v klidných čtvrtích jako je Kensington nebo Hampstead a tam je to v pohodě. Určitě si myslím, že je třeba dávat si pozor mnohem více než třeba u nás. Mně osobně se nikdy nic nestalo, ale jsou určitě části, kde bych nešla po setmění sama. Zároveň vás můžou okrást za bílého dne na Trafalgar Square nebo Piccadilly. Co se týká útoků, nejčastěji útoků s nožem, tak si myslím, že je to dané oslabením policie. Co mi přišlo nejděsivější bylo, když se to stalo na trase našeho vlaku, kde jsem jezdila s dvouletým synem. Někoho tam napadli a pobodali. Jinak v naší čtvrti na jihu se hodně vykrádají auta. Všimli jsme si toho u sousedů, kteří si sdíleli na Facebooku videa, kdy šel člověk v mikině a zkoušel jedno auto za druhým. Někteří starousedlíci se nezamykají, ale my jsme na to velmi dbali. Určitě to ale není jen nepozorností lidí, ale i zvýšenou kriminalitou. Mám pocit, že kriminalita v Londýně je vyšší a vyšší a pořád se to zhoršuje. Je tam i větší nepořádek, a to dříve taky nebývalo. Lidem se možná hůř žije nebo jim přestává záležet na věcech. Když jsme se poprvé přistěhovali do Londýna v roce 2019, tak jsem měla pocit, že je to relativně čisté velkoměsto a teď mi Londýn připadá špinavý. Jako kdyby lidi rezignovali. Velcí nepřátelé jsou i lišky. Když necháte v koši nedojedené jídlo, tak to lišky rozcupují po celé ulici, ale nikdo to pak nejde uklidit. Lidi si před dům položí pytle s odpadky a oni to často nevyvezou, protože to dali to špatného pytle. Odpadky jsou v Londýně velké téma. Lišky jsou v Londýně považovány za havěť, protože dělají nepořádek a rozhazují odpadky Vrátím se ještě k archeologii. O Londýně se ví, že tam lze najít hodně historických artefaktů. Zúčastnila jste se někdy takového hledání?Už když jsem přišla do Londýna poprvé, chtěla jsem to zkusit. Nakonec se mi povedlo zúčastnit se procházky s archeology po břehu Temže. Té aktivitě se říká mudlarking a původně ji dělaly chudé děti, které chtěly pomoci rodičům uživit se. Hledaly cokoliv, co by se dalo prodat. Kus obrazu, mince, dřevo, cokoliv, co se dalo zpeněžit. Dnes mudlarking označuje podobnou aktivitu, na kterou je třeba mít licenci. Většinou platí, že pokud něco najdete na zemi, tak si to můžete nechat, ale pokud hrábnete lopatkou a najdete to v zemi, tak to musíte vrátit. V poslední době se licence přestaly vydávat, protože jich, možná I kvůli pandemii, bylo vydáváno příliš. Takže teď je jediný způsob, jak se k mudlarkingu dostat, právě vycházka s archeologem. Existují stránky, kde si zarezervujete prohlídku. Během ní procházíte město a přitom se dozvíte hodně zajímavostí. Proč se ulice jmenují, tak, jak se jmenují, jak se město rozrůstalo a jak se měnilo koryto Temže. Je třeba mít gumáky, nepromokavé oblečení a můžete jít sbírat. Procházky za mudlarkingem pořádá Thames Explorers Trust Co se dá během takové procházky najít?Obvyklé jsou třeba knoflíky, které odpadly z vojenské uniformy, odznaky náboženských poutníků, střepy z římské, tudorovské nebo viktoriánské keramiky, tabákové dýmky. To všechno můžete najít v naplavenině u Temže. Málokdo ví, že Temže podléhá přílivu a odlivu a několikrát denně mění svou hladinu, protože je hodně blízko moře. Když je odliv a odkryjí se břehy, tak je tam možné najít hodně věcí. Archeolog vám to pak pomůže roztřídit, vyhodnotí, co jste našli a pak byste to tam měli nechat, vrátit to Temži. Pokud je to něco, co by se mohlo umístit v muzeu, tak si to průvodce vezme. Můžete dát na závěr čtenářům nějaké tipy na skrytá zajímavá zákoutí Londýna?Určitě stojí za to udělat si výlet do Greenwich nebo Canary Wharf. Tam je to velmi pěkné, zajímavé a jezdí tam linka metra DLR. Mezi nimi je pěší tunel pod Temží Greenwich Foot Tunnel, kde se dá bez vstupného projít. Ten sice není ani pěkný, ani voňavý, a říká se, že v něm straší, ale je to určitě zajímavé. Do Greenwich můžete jet také lodí, fungují tam uber boats, které jsou součástí MHD. Canary Wharf leží na poloostrově Isle of Dogs a tam je přímo pod mrakodrapy velká farma Mudchute Farm. Vstup je tam zadarmo a chovají tam všechno od alpak, oslíků až po krávy a prasata. Ovce se tam pasou na svahu, za nimi vidíte mrakodrapy a kolem přistávají letadla. A to je místo, které v Londýně málokdo zná. Při mudlarkingu lze nalézt i tabákovou dýmku Druhé místo je spíše pro fajnšmekry, kteří už ta hlavní místa v Londýně viděli. Jmenuje se Crossness Pumping Station a je to viktoriánská stanice, která dřív sloužila k odčerpávání odpadních vod z Londýna. Kdysi dávno byl Londýn extrémně špinavý a dokonce bylo období v soudobých dějinách nazývané „Great Stink“ (Velký smrad), a to se muselo nějakým způsobem řešit. V té době se postavil systém stanic, který odčerpával odpadní vodu pryč z měst. A protože to bylo ve viktoriánské éře, kdy lidi všechno rádi zdobili, tak ty stanice byly často jako paláce, a to je právě případ Crossness Pumping Station. Jsou tam čtyři veliké parní stroje, vše krásně zdobené a vypadá to tam trochu jako na Titanicu. Dají vám tam helmy a ochranné brýle a ta prohlídka je velice zajímavá. Doveze vás tam parní vláček a dozvíte se tam hodně moc o londýnských dějinách, třeba epidemii cholery. Je to určitě jedno z nejfotogeničtějších míst v Londýně. Další tip je ve čtvrti Crystal Palace, kde kdysi skutečně stával skleněný palác. K paláci vedla železnice a když Crystal Palace vyhořel, tak kolem zůstaly jen sochy sfing a různé další pozůstatky, které jsou tam dodnes. No a v té čtvrti se pořád zachoval podjezd Crystal Palace Subway Station, který je architektonicky neskutečně krásný. Často se ocitá i na obálkách knih a lidi netuší, odkud to je. Ta stanice byla hodně dlouho opuštěná, pořádaly se tam nelegální rave parties a dnes tam prý straší. Velmi dlouho ji rekonstruovali a teď v září ji otevřeli pro veřejnost. Crystal Palace je takové londýnské San Francisco. Je kopcovité, jsou tam krásné výhledy, dobré restaurace, velký park spojený s viktoriánskou historií a právě tahle nově otevřená stanice. Kdybyste ještě na závěr chtěli nějaký podzimní tip vyloženě teď kolem Halloweenu, tak kolem Londýna a celkově v Anglii se v tomto období dají navštívit tzv. pumpkin patches - dýňové farmy, kde si můžete přijet nasbírat dýně na výzdobu nebo polévku. Hodně často se s tím pojí různé podzimní zvyklosti a tradice, chodí tam strašáci, hraje živá hudba, pečou se voňavé koblihy a samozřejmostí je pumpkin spice coffee.",
        "category": "Cestování",
        "photos": 9,
        "date": "2024-09-29T00:00:00+02:00",
        "comments": 5
    },
    {
        "title": "Energetici se po sto letech vracejí k elektro pick-upu, jezdí v Temelíně",
        "content": "Po sto letech energetici opět začali používat užitkový elektromobil s korbou, který bude sloužit v Jaderné elektrárně Temelín pro převoz zařízení do jedné tuny. Elektřiny k pohonu má opravdu dostatek. Od začátku letošního roku tam totiž vyrobili 10,6 terawatthodin elektřiny. Je však překvapením, že s touto aktivitou v Temelíně přicházejí poměrně pozdě. Ostatně ještě před několika lety tam nebyla ani pořádná dobíječka. Nyní je ovšem již vše napraveno. Elektromobil, který ČEZ nově zařadil do svého vozového parku, má kabinu pro dva lidi a korbu o nosnosti až jedné tuny. „Slouží k transportu drobnějšího zařízení do jedné tuny. Jde například o menší zařízení, nářadí nebo různé tlakové láhve,“ uvádí Jan Kruml, ředitel Jaderné elektrárny Temelín. Jedná se o model aCar od německé společnosti Evum Motors, který je výsledkem vizionářského výzkumného projektu Technické univerzity v Mnichově. Má pohon všech kol, výkon 20 kW a kapacitu baterie 23 kWh. Dosáhne nejvyšší rychlosti 70 km/h a v praxi na jedno dobíjení ujede sto kilometrů. Energetici ho mají v plánu provozovat nejen v areálu elektrárny, ale i mimo něj. S jeho pomocí budou přepravovat především materiál mezi čerpací stanicí Hněvkovice a jadernou elektrárnou. Dosud technici v Temelíně využívali speciální motorový vagon. Ten zůstane i nadále v provozu a bude přepravovat především velké předměty, jako jsou kontejnery s čerstvým palivem. „Rozdělení transportů podle velikosti nákladu přinese pružnější plánování. Navíc elektromobil se nemusí pohybovat pouze po kolejích a je také méně náročnější na obsluhu,“ doplňuje Kruml. Přibližně stejně velký užitkový model energetici využívali již v roce 1923, kdy sloužil k dopravě materiálu při výstavbě vodní elektrárny v pojizerském Spálově, která dodnes v rámci Skupiny ČEZ vyrábí bezemisní elektřinu. Po sto letech se tedy malý užitkový elektromobil do služeb ČEZ vrátil. Aktuálně má společnost ČEZ ve své flotile okolo 200 elektromobilů. V drtivé většině se však jedná o osobní auta, ale v provozu je i několik elektrických dodávek. Do roku 2030 chce navíc tato naše největší energetická firma dosáhnout plné elektrifikace svého autoparku.",
        "category": "Auto",
        "photos": 22,
        "date": "2024-09-29T00:00:00+02:00",
        "comments": 0
    },
    {
        "title": "Radosti a strasti cestování s přáteli: plánujte a buďte tolerantní",
        "content": "Společná dovolená s přáteli může být skvělým způsobem, jak strávit volné dny. Přináší radost ze sdílených zážitků a může posílit přátelství. Na druhou stranu vyžaduje plánování, komunikaci a ochotu ke kompromisům. Dovolená s přáteli nabízí mnoho výhod. Především je to možnost sdílení zážitků, legrace a dobrá nálada. Další výhodou je pomocná ruka na cestách, například při poruše či nehodě. A důležitou roli hraje také finanční stránka. Cestování ve skupině může být levnější, protože náklady na ubytování, dopravu či pronájem auta se rozdělují mezi více lidí. Skupinové slevy na vstupném nebo společné vaření mohou také snížit výdaje. Nicméně, cestování s přáteli není vždy jen procházka růžovým sadem. Jednou z hlavních výzev je sladění různých očekávání a preferencí. Každý má totiž většinou jinou představu o ideální dovolené – někdo preferuje aktivní výlety, jiný zase klid a relaxaci na pláži. Je důležité si předem vyjasnit, co od dovolené očekáváte, a být připraveni na kompromisy. Svoji roli hraje i věk a zdravotní stav všech zúčastněných.",
        "category": "Jen pro holky",
        "photos": 0,
        "date": "2024-09-29T00:00:00+02:00",
        "comments": 1
    },
    {
        "title": "Novinář z Fantomase i Old Shatterhand. Vladimír Ráž měl podmanivý hlas",
        "content": "Stačí zavřít oči a vybavit si jeho nádherný, podmanivý hlas. Vzápětí si okamžitě vzpomenete na jeho nejslavnější dabingové role. Bez Vladimíra Ráže by třeba Old Shatterhand čili Lex Barker (†54) nebo novinář Fandor čili Jean Marais (†84) ve filmech o zloduchu Fantomasovi nebyli takoví, jaké je známe. Mimochodem, francouzskému herci Jeanu Maraisovi propůjčil svůj hlas i v jiných snímcích. Marie Versini a Lex Barker ve filmu Vinnetou (1963) Na kontě má desítky dabingových rolí. Díky kultivovanému projevu a vynikajícímu recitátorství našel uplatnění nejen za dabingovým mikrofonem, ale také v rozhlase a v neposlední řadě v komponovaných uměleckých pořadech Lyry Pragensis. Nechybělo však mnoho a Vladimír Ráž se stal lékařem. Když ale nacisté v roce 1942 zavřeli vysoké školy, začal studovat na dramatickém oboru pražské konzervatoře. První angažmá získal v Realistickém divadle a od roku 1954 byl členem Národního divadla. Postupně se od milovníků propracoval až k charakterním postavám. Vladimír Ráž ve filmu Posel úsvitu (1950) Filmovat začal už během studií, záhy přišla jeho osudová role krále Miroslava ve filmové pohádce Pyšná princezna (1952), která mu zajistila obrovskou popularitu. A přišly další role ve snímcích Hrátky s čertem (1956), Byl jednou jeden král (1954), Dovolená s Andělem (1952), Tajemství krve (1953), Stříbrný vítr (1954) a další. V 50. letech byl hodně obsazován, během 60. let se věnoval především divadlu a právě práci v dabingu, v 70. a 80. letech se objevoval spíše v televizních filmech a seriálech jako F.L. Věk (1970) nebo Zlá krev (1986). Vladimír Ráž byl třikrát ženatý. Se svou první ženou, herečkou Alexandrou Myškovou, která později emigrovala do Norska, měl syna Martina. Předplatné můžete objednávat zde Osudným se herci stalo natáčení Pyšné princezny, kdy se zamiloval do princezny Krasomily v podání Aleny Vránové (92) i ve skutečnosti, a vznikl až politický skandál. Vránová totiž byla vdaná za dramatika a horlivého komunistu Pavla Kohouta (96), který to nenechal jen tak, a dokonce na motivy manželčiny nevěry napsal divadelní hru. Pro Ráže s Vránovou to nebylo lehké období, ale ustáli to, oba se rozvedli a vstoupili do manželství. Ani tento svazek však nevydržel, i když spolu měli dceru Markétu. Charismatický herec se později oženil potřetí s Olgou Hnátkovou, se kterou měl dceru Veroniku. Tři dny před smrtí natáčel seriál Zdivočelá země. Do hereckého nebe odešel 4. července 2000.",
        "category": "Revue",
        "photos": 34,
        "date": "2024-09-29T00:00:00+02:00",
        "comments": 9
    },
    {
        "title": "Pět videoherních samurajů, na které nedáme dopustit",
        "content": "Ghost of Tsushima V poslední době se intenzivně řeší postava jménem Jasuke z Assassin’s Creed Shadows, s níž Ubisoft tvrdě narazil v Japonsku. Probíhají diskuse o tom, zda byl vůbec samurajem a proč nebyla vybrána jiná postava a tak dál a tak dál. Jsou to hodně divoké rozhovory na úrovni manželského páru, kdy choť najde v mobilním telefonu svého partnera SMS od bývalé přítelkyně. Ovšem ne každý videoherní samuraj je takto kontroverzní a my jich máme hned několik, na které nedáme dopustit a jsme za ně ochotni bojovat (tedy ne v těžké zbroji a s katanou v ruce, ale za klávesnicí). Ghost of Tsushima Director’s Cut (PC) Říká se, že to nejlepší patří na konec, ale my začneme rovnou těžkým kalibrem. Ano, je jím samotný Jin Sakai z hitovky Ghost of Tsushima. Podle našeho názoru jde o jednu z nejlepších samurajských her vůbec a jednu z nejlepších videoher za dlouhé dlouhé dlouhé roky. A to nejen, ale i díky hlavnímu hrdinovi. Ten rozhodně není klasickým „charakterově plochým“ jedincem, kteří se často objevují nejen ve videohrách. Naopak, jde o komplexní postavu. Oddaně věřil v kodex samurajů Bušidó, ale poté mu život ukázal, že jde o něco, co má své rezervy, a v některých situacích se jedná dokonce o slabinu, která by ho mohla stát život. Začal na svět tím pádem pohlížet více racionálně a pragmaticky. Na druhou stranu, neznamená to, že se z něj stal amorální zabiják bez špetky cti, to rozhodně ne, jen pochopil, že některá pravidla sice vypadají dobře na papíře, ale v reálném světě fungovat nemusí a někdy nefungují. Ghost of Tsushima Director’s Cut (PC) Ghost of Tsushima Director’s Cut (PC) A když se člověk zamyslí nad tím, jak tragický měl osud, je až kupodivu, že z něj vyrostl člověk, jakým je. V dětství přišel o matku, později o otce, což ho samozřejmě poznamenalo, ale i přesto se z něj stal někdo, koho si fandové zamilovali. Také proto, že je ztvárněn působivým způsobem. A není divu, Jinovu vizáž inspiroval a svůj hlas propůjčil zkušený herec Daisuke Cudži, kterého jste mohli zaznamenat ve filmu Dopisy z Iwo Jimy (2006) nebo v seriálu Muž z Vysokého zámku. Je ovšem specialistou hlavně na videohry, jeho hlas zazněl v projektech jako Mortal Kombat 1 (nadaboval Scorpiona), GhostWire: Tokyo, Call of Duty: Modern Warfare II nebo hře, která je často srovnávána s Ghost of Tsushima, a to Rise of the Ronin.",
        "category": "Bonusweb",
        "photos": 4,
        "date": "2024-09-29T00:00:00+02:00",
        "comments": 13
    },
    {
        "title": "Vyrazte na šípky. Dopřejte si nejkvalitnější vitamin C i omlazení pleti",
        "content": "Šípky trhejte ideálně za slunečného počasí. Holé ruce nejsou problém, ale můžete si vzít na pomoc i rukavice či zahradnické nůžky. Nejlepší je trhat šípky za suchého a slunného počasí, právě tehdy má nejvyšší obsah vitamínu C. Sbírejte jen tvrdé červené nebo oranžové šípky – a bez stopek. Přezrálé plody jsou sice sladké, ale na zpracování nevhodné. Jejich zázračnou moc znali už naši předkové, my dnes víme, že mj. obsahují hlavně vitamin C, vitaminy B, vitamin K, karoten, fosfor, vápník, draslík i hořčík. Asi nejrozšířenější použití je na čaj – ten přecezujte přes husté pláténko, abyste zabránili průniku nepříjemných chloupků do nápoje, a šípkový džem. Připravíte z nich ale i víno, ovocné protlaky, dokonce i polévku či omáčku. Také se dají oprané plody jednoduše napěchovat do skleniček a prosladit cukrem. Nechají se odstát na okně, po nějaké době změknou a přidávají se do čaje. Stejně tak můžete šípky konzervovat medem. Střední 120 min",
        "category": "Hobby",
        "photos": 6,
        "date": "2024-09-29T00:00:00+02:00",
        "comments": 2
    },
    {
        "title": "Nymburk zvítězil v Opavě, snadnou výhru slavil i Děčín proti GBA",
        "content": "Opava při premiéře v domácí hale, která utrpěla po záplavách několikamilionové škody, od počátku proti úřadujícím šampionům dotahovala a až třicetibodové manko stáhla v závěru na rozdíl 19 bodů. Tým trenéra Petra Czudka se dokázal soupeři vyrovnat ve druhé čtvrtině, v níž zlikvidoval manko a na chvilku se dokonce ujal vedení o dva body. Nymburk, který má odehráno o zápas méně kvůli startu v kvalifikaci Ligy mistrů, ale do poločasu odskočil opět na desetibodový rozdíl a po přestávce svůj náskok navyšoval. Hostující tým táhl s 18 body nejlepší střelec zápasu Tylan Birts. „Jsem rád za výhru a že lidé v Opavě měli možnost vidět hezký basketbalový zápas ve velké intenzitě a trochu se odreagovat od událostí posledních týdnů. My v první půli postrádali pozornost na obou stranách hřiště a nebyli jsme tvrdí,“ řekl trenér Nymburka Francesco Tabellini, podle něhož je před středečním vstupem do Ligy mistrů na čem pracovat. „Měli jsme štěstí, že Opava netrefila několik otevřených střel. Měli teď své problémy, nemohli tolik trénovat a bylo vidět, že nejsou v nejlepší formě,“ konstatoval. Langston Wertz z Olomoucka střílí na brněnský koš. Suverénní výkon předvedl také Děčín. GBA Jindřichův Hradec držel kontakt jen do poloviny úvodní čtvrtiny, pak už na domácí palubovce jasně vládli Válečníci. Isaac Davidson k výhře přispěl 20 body, v týmu hostů měl o dva méně Jaron Fairweather, který dal tři trojky. Dokonce pětkrát se z dálky trefil autor 15 bodů Colson Bajema. Druhou výhru za sebou zaznamenali basketbalisté Brna, kteří zvítězili 78:67 na hřišti Olomoucka. Ani na třetí pokus se vítězství nedočkala Ostrava, pražské Slavii podlehla těsně 87:89. 3. kolo BK Opava - ERA Basketball Nymburk 75:94 (14:19, 34:44, 48:65)Nejvíce bodů: Švandrlík 12, Šiřina 11, Puršl 10, Kvapil 9, Kouřil 8 - Birts 18, Matěj Svoboda 12, Bishop a Rylich po 10, Tůma, Shumate a Sehnal po 9. SK Slavia Praha – NH Ostrava 89:87 (23:25, 47:47, 67:65)Nejvíce bodů: Watson-Gayle 28, Dallas a Vilém Svoboda po 13, Halada 11, Bonner 10, P. Novák 8 - Autrey a Sidarevičius po 22, Heinzl, Michal Svoboda a Škranc po 9, Štěpán Svoboda a Čank po 6. BK Olomoucko - Basket Brno 67:78 (13:27, 32:39, 55:57)Nejvíce bodů: Wertz 19, Carter 14, Asberry a Wright po 13 - R. Bálint 24, Chargios 14, Šimon Svoboda 12, V. Půlpán 9, Kejval a P. Křivánek po 8. BK Armex Energy Děčín - GBA Fruko-Schulz Jindřichův Hradec 95:73 (25:18, 48:33, 66:48)Nejvíce bodů: Ogundiran 16, Davidson 13, Macháč 11, Pecháček a T. Slowiak po 9, Walton 8 - Fairweather 16, Bajema 15, Jansa 12, Kemm 9.",
        "category": "Basket",
        "photos": 15,
        "date": "2024-09-28T20:53:00+02:00",
        "comments": 0
    },
    {
        "title": "Barcelona v lize poprvé prohrála. Od Osasuny dostala čtyři góly",
        "content": "V Pamploně se v 18. minutě domácí Zaragoza u postranní čáry zbavil Koundého a přesným centrem našel hlavu Budimira, který otevřel skóre. O deset minut Zaragoza převzal průnikovou přihrávku Ibáňeze, uprchl obráncům Barcelony, kličkou oklamal brankáře Peňu a skóroval do odkryté branky. Barcelona snížila v 53. minutě zásluhou branky Víctora, jenž skóroval v La Lize vůbec poprvé. Brankář Pamplony Herrera nejprve chyboval v rozehrávce a krátce na to jej z dálky se štěstím prostřelil Víctor. Osasuna si vzala dvougólové vedení zpět v 72. minutě. Po Domínguezově faulu na Budimira ve vápně sám chorvatský útočník proměnil nařízenou penaltu. Pět minut před koncem zvýšil na 4:1 střídající Bretones. V 90. minutě zpečetil konečný výsledek Yamal. Barcelona je první s 21 body, čtyři před druhým Realem Madrid, který má zápas k dobru a v neděli se utká s městským rivalem Atléticem. Getafe poslal do vedení ve 42. minutě z přímého kopu Arambarri. Střela uruguayského záložníka se odrazila od hlavy jednoho z hráčů ve zdi do protipohybu brankáře Sivery. Arambarri se prosadil podruhé za poslední čtyři utkání, před tím čekal na přesnou trefu 66 ligových zápasů. První tříbodový zisk domácím pojistil v 57. minutě z penalty Milla. Alavés prohrál podruhé za sebou a je osmý. Getafe posunula první výhra na 14. místo neúplné tabulky. San Sebastian šel do vedení v osmé minutě zásluhou Kuba a další dvě branky přidal v 80. a 92. minutě Oskarsson, jenž v létě přišel z FC Kodaň a v předkole Konferenční ligy nastoupil do obou zápasů proti Baníku Ostrava. Islandský útočník se po přestupu trefil vůbec poprvé. Real Sociedad uspěl po šesti soutěžních zápasech. V lize zvítězil pouze ve druhém kole na půdě Espaňolu Barcelona (1:0) a ve středu odstartoval své působení v Evropské lize remízou 1:1 na půdě Nice. V rámci druhé nejprestižnější evropské soutěže klub z Baskicka 7. listopadu přivítá také Viktorii Plzeň. Rozhodčí: de Mera – Aguado, Ramos Počet diváků: 10 006 Rozhodčí: Ruiz – Villanueva, González Počet diváků: 13 186 Rozhodčí: J. Alberola – A. Rodríguez, J. Bueno Počet diváků: 32 332 Rozhodčí: Cuadra – Porras, Estéves",
        "category": "Fotbal",
        "photos": 9,
        "date": "2024-09-28T23:25:00+02:00",
        "comments": 4
    },
    {
        "title": "Essen zasáhly požáry. Podezřelý najel dodávkou do obchodů, policie ho zadržela",
        "content": "Informovala o tom agentura DPA, podle níž úřady vyšetřují okolnosti incidentů a do jaké míry spolu souvisí. Hasiči uvedli, že dvě děti jsou v ohrožení života, ale policie to nepotvrdila. Požáry propukly během krátké doby v městských částech Altenessen a Stoppenberg a zásahové jednotky byly večer nasazeny na třech místech souběžně, sdělili hasiči. Podezřelý byl zadržen poté, co s dodávkou patrně najel do dvou obchodů, uvedl mluvčí policie. Při tomto incidentu nebyl nikdo zraněn. Při obou požárech se tvořilo velké množství kouře, řekl DPA mluvčí hasičů. V jednom obytném domě začalo hořet na schodišti. Úniková cesta tak obyvatelům domu zůstala uzavřena. Zásahové složky musely lidi zachraňovat s pomocí žebříků. Dvě děti jsou podle hasičů po tomto požáru ohroženy na životě, jedno další dítě a dva dospělí utrpěli vážná zranění a dalších sedm lidí lehká. Při dalším požáru v jiném bytovém domě bylo zraněno 11 lidí, osm dalších bylo zraněno lehce. Někteří zranění byli převezeni do nemocnic. Zatímco hasiči hovoří dohromady o 31 zraněných, policie uvádí 29. Policejní mluvčí se odmítl vyjádřit ke zprávám, že podezřelý muž někoho ohrožoval i nožem a mačetou. V této souvislosti policie ještě posuzuje videa ze sociálních sítí.",
        "category": "Zahraničí",
        "photos": 1,
        "date": "2024-09-28T23:01:00+02:00",
        "comments": 57
    },
    {
        "title": "Jablonec - Hradec Kr. 2:0, hosté opět s červenou, trefili se Beran a Polidar",
        "content": "Jablonec doma v lize s Hradcem podvanácté za sebou neprohrál a bodoval potřetí z posledních čtyř kol. Hradečtí naopak utrpěli porážku i ve čtvrtém venkovním utkání v sezoně nejvyšší soutěže a v tabulce jsou devátí s dvoubodovou ztrátou na severočeského soupeře. Královéhradeckému trenérovi Davidu Horejšovi nevyšel souboj proti bývalému klubu. „Jsme rádi, že jsme zápas zvládli. Hradec je nepříjemné mužstvo, které dobře pracuje do defenzivy a má i dobré hráče směrem dopředu. Ráz utkání se změnil až s vyloučením Pilaře, které nám pomohlo,“ citoval klubový web jabloneckého trenéra Luboše Kozla z tiskové konference. utkání jsme sledovali minutu po minutě Po opatrném začátku domácí Suchan ze standardky našel Tekijaškiho, který v 17. minutě hlavičkoval jen na brankáře. Hosté pak byli nebezpečnější, Griger se po půlhodině ocitl sám před gólmanem, ale Hanuš svůj tým při 250. ligovém startu podržel. Také jejich druhý souboj v další šanci vyzněl ve prospěch brankáře. Aktivitu Hradce ukončil Pilař, který ve 33. minutě šlapákem fauloval Nebylu a rozhodčí Szikszay ho rovnou vyloučil. Východočeši obdrželi už čtvrtou červenou kartu v ligové sezoně, v deseti dohrávali také v Pardubicích, Ostravě a doma s Mladou Boleslaví. Jablonečtí měli do přestávky pár šancí, především díky Kanakimanovi, ale hosté ještě odolali. „Červená karta byl zlomový bod celého utkání. Do vyloučení jsme byli jednoznačně lepším týmem, ovládali jsme hru a měli možnosti. Za mě to na červenou nebylo. Pak se dnes bojíte jít do souboje, za nás bychom takto nikdy v jedenácti nedohráli,“ mínil bývalý obránce Horejš. Severočeši využili přesilovku až ve druhém poločase. O vítěznou trefu se postaral sváteční střelec Beran. V 64. minutě vypálil z velké dálky, jenže před Zadražilem míč skočil a brankář měl zřejmě v kritický moment i zakrytý výhled, takže inkasoval. Domácí záložník dal první gól po příchodu na Střelnici a připsal si teprve třetí branku ve 119. ligovém utkání. Když se pak před Zadražilem sám ocitl Alégué, gólman se aspoň částečně revanšoval za předchozí chybu a střelu tečoval na tyč. Ještě jednou však přece jen inkasoval. Po kombinaci Čanturišviliho s Puškáčem se v 78. minutě obloučkem do horního rohu branky efektně trefil střídající Polidar, rovněž poprvé během ligového podzimu. „Přešli jsme na čtyřobráncový systém, což pomohlo k ještě většímu tlaku. Byli jsme trpěliví. Kolikrát jsme si to krásně připravili, ale finále pořád ještě není naší silnou stránkou. V síti skončila až Beranova střela. Potom už se nám útočilo trochu lépe, dali jsme druhý gól a měli další šance,“ uvedl Kozel. Jablonec porazil Hradec po dvou zápasech, v minulé sezoně nad ním nezvítězil. S Hradcem na druhou stranu bodoval popatnácté z posledních 16 vzájemných duelů v nejvyšší soutěži. „Zápas hrubě ovlivnilo naše vyloučení. O poločase jsme změnili organizaci hry, chtěli jsme být aktivní a zkusit udeřit ze standardních situací. Byli jsme celkem kompaktní, Jablonec měl územní převahu, ale rozhodla střela z dálky. Hlavně mě mrzí, že Jablonec od nás dostal výhru zadarmo,“ litoval Horejš. Rozhodčí: L. Szikszay - J. Kubr, M. Volf Počet diváků: 2 342 (38 % z kapacity 6 108)",
        "category": "Chance Liga",
        "photos": 6,
        "date": "2024-09-28T18:45:00+02:00",
        "comments": 10
    },
    {
        "title": "Úřadující šampionky Šelmy vstoupily do sezony porážkou s Prostějovem",
        "content": "Hladkou výhrou naopak vstoupily do sezony obhájkyně stříbrných medailí z Liberce. Mladý tým pražského Olympu Severočešky doma porazily 3:0. Tříbodovou výhru slavily i Olomouc a Přerov. Hanačky zvítězily 3:1 na hřišti Šternberku, který sice neuspěl v baráži s vítězkami první ligy z Českých Budějovic, ale v soutěži nakonec zůstal poté, co se jihočeský tým práva na postup vzdal. Přerov vyhrál rovněž 3:1 v Ostravě. Liberec - Olymp Praha 3:0 (23, 14, 23)Nejvíce bodů: Šulcová 13, Pavlíková 10, Godoiová 8 - Brancuská 14, Hodanová 10, Průšová a Gajdová po 6. Ostrava - Přerov 1:3 (-17, 15, -22, -27)Nejvíce bodů: Štrbová 19, 2. Kojdová 17, Jasečková 11 - Ternavová 16, Mickelsonová 15, Makoňová 10. Šternberk - Olomouc 1:3 (-9, 24, -18, -17)Nejvce bodů: Valentová a Kořínková po 11, Látalová 10 - Nowaková a Frankevyčová po 17, Smolková 15. Prostějov - Šelmy Brno 3:2 (19:25, 25:19, 25:22, 25:27, 15:10)Nejvíce bodů: Kvapilová 37, Dvořáková 13, Vyklická 12 - Dos Santosová 26, Straková 23, Nováková 13. KP Brno - Frýdek-Místek 2:3 (25:16, 24:26, 25:18, 14:25, 13:15)Nejvíce bodů: Dreisigová a Prchalová po 14, Valentová 13 - Maciagowská 23, Borawská 15, Strušková 11. Tabulka:",
        "category": "Ostatní",
        "photos": 0,
        "date": "2024-09-28T22:43:00+02:00",
        "comments": 0
    },
    {
        "title": "Mistrovské České Budějovice další pětisetový duel v sezoně prohrály",
        "content": "Stoprocentní bilanci zatím naopak drží vicemistrovský tým Lvů Praha a další spolufavorit Kladno, tentokrát ale oba celky ztratily jeden set. Pražané vybojovali tříbodovou výhru na hřišti Karlovarska, které přehráli 3:1. Stejným skóre uspěli doma kladenští obhájci bronzu, kteří zdolali Příbram. Příbramští semifinalisté minulé sezony tak prohráli i druhý zápas nového ročníku extraligy. Druhé porážky zapsali také volejbalisté Ústí nad Labem a Beskyd. Severočeši, kteří minule uhájili příslušnost k elitě až v baráži, prohráli v Liberci 0:3. Beskydy podlehly Odoleně Vodě 1:3. Beskydy - Odolena Voda 1:3 (-22, 22, -20, -17)Nejvíce bodů: Sztolarik 19, Benda 16, Koloušek a Klimeš po 13 - Hladík 22, Heiskanen a Dimitrov po 13. Brno - Ostrava 0:3 (-24, -13, -15)Nejvce bodů: Janků 7, Janečka a Havlíček po 6 - Chwastyk 17, Mazoch 12, Dudzik 10. České Budějovice - Benátky nad Jizerou 2:3 (16, 16, -27, -21, -13)Nejvíce bodů: Okolič 17, Kriško 16, Nikpoor 14 - Krča 20, Šulc 17, Perry 15. Karlovarsko - Lvi Praha 1:3 (-23, 17, -18, -23)Nejvíce bodů: Jansons 19, Šestan 16, Pastrňák a Špulák po 9 - Kollátor 24, Shafiei 12, Čech a Madsen po 11. Kladno - Příbram 3:1 (-22, 13, 20, 21)Nejvíce bodů: Van Geel 19. Hänninen 17, Rempel 15 - Tevkun 17, Bonačič 11, Tellez a Friesen po 7. Liberec - Ústí nad Labem 3:0 (14, 20, 20)Nejvíce bodů: House 18, Suda 14, Petty 8 - Hulpach 11, Lank 10, Bolzani 5. Tabulka:",
        "category": "Ostatní",
        "photos": 0,
        "date": "2024-09-28T22:07:00+02:00",
        "comments": 0
    },
    {
        "title": "Zabili jsme šéfa hnutí Hizballáh Hasana Nasralláha, oznámila izraelská armáda",
        "content": "Naše práce zabitím šéfa Hizballáhu neskončila, uvedl Netanjahu. Nasralláhova smrt je nutná pro změnu poměrů v regionu, dodal. „Nasralláh nebyl obyčejný terorista, byl to pan terorista,“ zdůraznil ministerský předseda, podle něhož šéf Hizballáhu byl hlavním iniciátorem spojenectví s Íránem. Izraelská Armáda uvedla, že sídlo Hizballáhu bylo legitimním cílem podle mezinárodního práva. Izraelský ministr obrany Joav Galant v projevu zdůraznil, že Izrael nebojuje s libanonským lidem. Hnutí, které v uplynulých týdnech kvůli izraelským útokům přišlo o řadu svých předních představitelů, uvedlo, že bude pokračovat v boji proti Izraeli. „Nasralláh patřil mezi největší nepřátele Izraele všech dob,“ uvedl odpoledne v dalším prohlášení mluvčí izraelské armády Daniel Hagari. Podle něj však tím boje proti Hizballáhu nekončí, protože hnutí má další kapacity. „Lidem v Libanonu říkám - naše válka není proti vám,“ uvedl v sobotním odpoledním projevu izraelský ministr obrany Joav Galant. Hizballáh předtím oznámil, že vypálil rakety na sever Izraele v reakci na izraelské útoky na libanonská města, vesnice a civilisty. „Útok byl proveden ve chvíli, kdy se nejvyšší představitelé Hizballáhu sešli ve svém velitelství, aby koordinovali teroristické aktivity proti občanům Státu Izrael,“ sdělila izraelská armáda. „Izrael doufá, že zabití vůdce Hizballáhu změní chování hnutí, armáda je však připravena na další eskalaci včetně pozemní operace,“ uvedl její mluvčí. Nejvyšší íránský duchovní vůdce ajatolláh Alí Chameneí v reakci vyzval všechny muslimy, aby se postavili za libanonský lid a za „hrdý Hizballáh“ a aby všemi dostupnými prostředky pomohli v konfrontaci s Izraelem. Izraelská armáda dále uvedla, že spolu s Nasralláhem přišel o život také šéf Hizballáhu pro operace na jižní frontě Alí Karakí a další velitelé. Ti se podle armády v okamžiku úderu nacházeli v hlavním ústředí Hizballáhu, které bylo umístěno pod obytnými budovami na bejrútském předměstí Dahíja, které je baštou hnutí v libanonském hlavním městě. Karakí se stal terčem izraelského úderu v Bejrútu už na začátku týdne, ale Hizballáh tehdy prohlásil, že útok přežil. Podle poslední bilance libanonského ministerstva zdravotnictví při páteční sérii mohutných vzdušných útoků Izraele na jižním předměstí Bejrútu přišlo o život nejméně šest lidí a dalších 91 bylo zraněno. Izraelská média uvedla, že hlavním cílem byl právě Nasralláh, o jehož osudu se od té doby spekulovalo. Náčelník generálního štábu izraelské armády Herci Halevi po oznámení smrti Nasralláha prohlásil, že Izrael dostihne každého, kdo vyhrožuje židovskému státu nebo jeho občanům. „Tím nástroje v našem arzenálu nekončí. Vzkaz všem, kdo ohrožují občany státu Izrael, je prostý: budeme vědět, jak je dostat,“ řekl Halevi. Nejvyšší íránský duchovní vůdce Alí Chameneí byl převezen na bezpečné místo na území Íránu, kde platí zvýšená bezpečnostní opatření, sdělily agentuře Reuters dva představitelé blízkovýchodního regionu informovaní o krocích Teheránu. Dodali, že Írán je v neustálém kontaktu s Hizballáhem a dalšími spojeneckými skupinami, s nimiž konzultuje další postup. Mluvčí izraelské armády řekl, že Izrael doufá, že zabití vůdce Hizballáhu změní chování hnutí. Současně ale zdůraznil, že armáda je připravena na další eskalaci včetně případné pozemní operace. Izraelský premiér Benjamin Netanjahu v pátek zkrátil svůj pobyt v New Yorku, kde téhož dne odpoledne hovořil na zasedání Valného shromáždění OSN, a odletěl zpět do vlasti, oznámil jeho úřad. Dodal, že premiér úder na ústředí Hizballáhu schválil ze svého hotelového pokoje v New Yorku. Podle listu Times of Israel dal Netanjahu úderu zelenou zjevně ještě předtím, než se odebral pronést svůj projev do sídla OSN na Manhattanu. Hizballáh začal intenzivněji ostřelovat území severního Izraele loni 8. října, den po překvapivém útoku palestinského teroristického hnutí Hamás na jižní Izrael. Armáda na to pravidelně reaguje vzdušnými útoky na pozice Hizballáhu na libanonském území. Tento týden však svou aktivitu výrazně zesílila, když zasáhla tisíce cílů spojovaných s Hizballáhem na jihu i na východě země a opakovaně udeřila ze vzduchu také proti velitelům hnutí v Bejrútu. Tyto operace si od začátku týdne podle libanonských úřadů vyžádaly nejméně 700 obětí. Vývoj v Libanonu a v regionu sledují další státy se znepokojením. Francouzský premiér Michel Barnier uvedl, že situace v Libanonu je extrémně vážná. Italská diplomacie vyzvala k obnovení diplomatického dialogu. Podle českého prezidenta Petra Pavla zabití Nasralláha představuje potenciál k další eskalaci situace na Blízkém východě. Turecký prezident Recep Tayyip Erdogan vyzval k zastavení Izraele, který se podle něj dopouští brutálních úderů na Libanon a pokračuje ve své politice genocidy a invaze. Irák vyhlásil kvůli Nasralláhovi třídenní smutek. Státní smutek proběhne i v Libanonu. Premiér Nadžíb Míkátí vyzval svůj národ k jednotě a zodpovědnosti. Libanonská vláda na sobotním mimořádném zasedání rozhodla, že státní smutek bude trvat od pondělí do středy. Vyhlásila ho kvůli „mučednické smrti“ Nasralláha, kterého označila za další oběť „trestuhodné izraelské agrese proti Libanonu“. Mikátí také vyzval libanonské strany k jednotě. „Dnes vás prosím, nechme stranou naše politické rozdíly, odlišné postoje a volby, spojme se kolem toho, co udržuje a ochraňuje naši vlast,“ uvedl premiér. Ruské ministerstvo zahraničí v prohlášení odsoudilo „další politickou vraždu spáchanou Izraelem“ a vyzvalo Izrael, aby zastavil krveprolití. Podle Moskvy bude Izrael zodpovědný za dramatické následky Nasralláhovy smrti. Americký prezident Joe Biden podle agentur označil Izraelský úder na Nasralláha jako akt spravedlnosti za tisíce jeho obětí. Biden k tomu vyjádřil podporu Izraele na sebeobranu. Biden také nařídil posílit americký vojenský aparát na Blízkém východě, což má odstrašit agresi proti Izraeli a předejít rozšíření války v regionu. Útoky několikrát pohrozil samotný Hizballáh či jeho blízký spojenec Írán. Krátce na to americké ministerstvo zahraničí nařídilo části personálu velvyslanectví v Bejrútu odcestovat z Libanonu kvůli zhoršené bezpečnosti, píše agentura Reuters. Podobná nařízení vydala i další země . Na českém velvyslanectví v Libanonu je pět zaměstnanců. „Ministerstvo zahraničních věcí má pro případ těchto situací zavedené postupy a mechanismy, které při kritickém vývoji aktivuje,“ sdělila Mariana Wernerová z odboru komunikace úřadu. Zatím k tomu Česko nepřistoupilo. Barnier nechtěl situaci v Libanonu více komentovat. Dodal pouze, že ho znepokojuje bezpečnost Francouzů v zemi. Italský ministr zahraničí Antonio Tajani uvedl, že je nutné vyvinout veškeré úsilí pro „obnovení dialogu mezi stranami konfliktu“. Obě země mají v Libanonu několik tisíc vojáků v rámci mise OSN UNIFIL, která působí na jihu země. K zastavení Izraele v sobotu naopak vyzval turecký prezident Recep Tayyip Erdogan. „Libanon a libanonský lid jsou novými cíli izraelské politiky genocidy, okupace a invaze,“ uvedl Erdogan, který v posledních měsících ostře kritizuje Izrael za bojové akce v Pásmu Gazy, kterými Izraelci reagují na loňský rozsáhlý teroristický útok Hamásu na jihu Izraele. Irácký premiér Muhammad Súdání uvedl, že Izrael zabitím šéfa Hizballáhu překročil všechny meze, a Irák vyhlásil třídenní smutek. Svůj zármutek na sociálních sítích vyjádřil například vlivný irácký šíitský duchovní Muktada Sadr.",
        "category": "Zahraničí",
        "photos": 58,
        "date": "2024-09-28T12:28:10",
        "comments": 347
    },
    {
        "title": "Na parkovišti bláto, palubovka drží. Opavští basketbalisté se po povodních vrátili domů",
        "content": "Lidé v Opavě a okolí bojují s následky povodní. Přesto na první domácí duel místních basketbalistů s Nymburkem v tomto ročníku národní ligy přišlo přes dva tisíce fanoušků... A svůj tým jako vždy povzbuzovali až do samého konce, byť obhájcům titulu podlehl 75:94. „Je neuvěřitelné, že v této době přišlo tolik diváků, přestože musejí řešit spoustu věcí doma a mají hlavu plnou starostí,“ ocenil příznivce opavský rozehrávač Marek Vyroubal. „Bohužel jsme dnes nevytlačili lepší výkon, aby naši příznivci byli spokojenější, ale jdeme dál a doufejme, že jim ukážeme i vítězství,“ podotkl opavský trenér Petr Czudek. Připustil, že povodně mužstvo poznamenaly. „Realita je taková, jaká je. Minulý zápas v Pardubicích nám vyšel, ale ještě nejsme v topu, jak fyzicky, tak herně, což dneska bylo vidět – netrefovali jsme se,“ uvedl Czudek. „Nemohu klukům upřít snahu, bojovnost, ale Nymburk je jinde. Měl vše načasované, aby postoupil do Ligy mistrů, což se mu povedlo. Jsou nahoře, jsou v pohodě.“ Což se o Opavenech říct nedá. A není divu. Hromady suti a zničeného zařízení bytů a domů u silnic působí deprimujícím dojmem. „Nekouká se na to snadno, ale věřím, že lidé jsou tady silní a překonají to,“ řekl nymburský rozehrávač Jakub Tůma. Dodal, že i nymburští basketbalisté jako většina ligových celků Opavanům přispěli na odstranění povodňových škod. Opavský pivot Miroslav Kvapil pod košem v obležení nymburských hráčů Christiana Bishopa a Jaromíra Bohačíka (vpravo). Opavští se nechtějí na složité podmínky vymlouvat. „Ano, trochu nás ty problémy poznamenaly, ale každý v lize ví, že když chcete porazit Nymburk, musí se sejít více věcí. My však teď nejsme v takovém rozpoložení, abychom to dokázali,“ řekl Marek Vyroubal. „Chtěli jsme zápas dostat do koncovky, ale ve druhém poločase nám možná došly síly. Hlavně však musíme zapracovat na obraně, protože dostat doma devadesát čtyři bodů, je hrozně moc.“ Rozehrávač Tůma připustil, že po první půli očekávali, že zápas bude vyrovnanější. „Opavským ale asi trochu došly síly. Po přestávce jsme hodně utekli a nepustili je k bodům, k jejich rychlé hře a doskokům,“ uvedl Jakub Tůma. Opavští basketbalisté museli kvůli povodním omezit přípravu. Navíc minulý týden jezdili trénovat do Ostravy, protože voda poškodila i jejich halu. „Důležitá je palubovka, že je v klidu, že můžeme trénovat,“ uvedl Petr Czudek. „Říkali nám, že hrací plocha bude teď méně pružit, ale nejsme úplně atletický a skokanský tým, takže nám je to asi úplně jedno,“ pousmál se Švandrlík. Podle předsedy klubu Radima Vysockého je podstatné, že se voda nedostala na palubovku. „Ale je pod ní, takže tam naší vzduchotechnikou, jakýmisi bypassy, foukáme vzduch, abychom vše vysušili. Věříme, že do konce sezony na této ploše hrát budeme,“ řekl Vysocký. Takže její zvlnění už nehrozí? „Stát se může cokoliv, ale vyřešili bychom to jejím překlenutím. Podle všeho by už bylo vidět, kdyby se s palubovkou něco dělo. Spíše máme obavu o podklad pod ní, jak to bude vypadat do budoucna.“ Rozehrávač Opavy Jakub Šiřina se přes nymburského Ondřeje Sehnala snaží protlačit ke koši. Nejvíc poškozené jsou přízemní místnosti pod tribunami v prstenci kolem hrací plochy. „Máme jich kolem sto třiceti a všechny jsme vyklidili a vyčistili, u všech jsme museli vyhodit dveře, které byly zničené,“ uvedl Radim Vysocký. Šatny pro domácí a hostující tým už fungují. „Akorát nemáme správné dveře dva metry dvacet, jsou tam kratší, což je nouzové řešení,“ upozornil Vysocký. „Jo jo, dveře nedovírají ale s tím se nedá nic dělat,“ konstatoval Jakub Tůma. Zástupci opavského klubu odhadují škody na 18 až 20 milionů korun. „V té částce je ale i pět milionů potřebných na novou palubovku, kterou budeme měnit po sezoně,“ řekl Radim Vysocký. „Těžko říct, co zaplatí pojišťovna, ale hala je města, takže to zřejmě bude muset většinu škod pokrýt.“",
        "category": "Basket",
        "photos": 11,
        "date": "2024-09-28T21:55:00+02:00",
        "comments": 0
    },
    {
        "title": "Zemřela poslední přeživší lidického vyhlazení. Jaroslavě Skleničkové bylo 98 let",
        "content": "Skleničková zemřela tiše a v péči rodiny ve svém domě v Lidicích, řekla v sobotu její dcera Jitka Pečová. Vše, čím si Skleničková musela v mládí proti své vůli projít, poznamenalo její život i fyzické zdraví, ale nezlomilo ji. Své trauma podle svých blízkých postupně zpracovala a byla schopná žít šťastný a naplněný život, pracovat, vdát se, mít dceru a syna, postarat se o nemocnou matku i širokou rodinu. Během života vzpomínala na to, jak v táboře poznala obětavost a hrdinství žen, které jí byly velkým vzorem. „Po celý můj život jsem se snažila chovat stejně čestně, nezištně a obětavě jako ony,“ uvedla Skleničková, která události kolem Lidic zachytila v knihách Jako chlapce by mne zastřelili a Vzpomínky mě stále tíží. Osobní svoboda a rovná páteř pro ni podle rodiny zůstaly nejcennějšími hodnotami i během následujících desetiletí, kdy si komunistická propaganda lidický příběh přisvojila pro své ideologické účely, ale i v době po roce 1989, kdy občas cítila povinnost pozvednout veřejně svůj hlas a připomenout, že lidskou důstojnost, svobodu a demokracii je třeba chránit a rozvíjet. Jediné porevoluční volby, kterých se nezúčastnila, byly ty právě skončené. I ve vysokém věku si uchovala svěží kritickou mysl a vynikající paměť, ochotně se účastnila besed a nejrůznějších rozhovorů. Ke svému osudu se podle rodiny dokázala postavit věcně, bez sebelítosti, s nadhledem. Lidice jsou jedním ze symbolů nacistického teroru za druhé světové války. Nacisté je vypálili 10. června 1942. Důvodem byla domnělá souvislost jednoho z lidických obyvatel s atentátem na zastupujícího říšského protektora Reinharda Heydricha. V obci tehdy bylo zastřeleno 173 mužů, ženy byly internovány v koncentračním táboře v Ravensbrücku a děti, kromě několika vybraných na poněmčení a maličkých do jednoho roku, zavraždili nacisté plynem ve vyhlazovacím táboře. Celkem zemřelo 340 lidických obyvatel. Po ukončení války se zpět do vlasti vrátilo 143 lidických žen a 17 dětí.",
        "category": "Domácí",
        "photos": 7,
        "date": "2024-09-28T21:24:00+02:00",
        "comments": 61
    },
    {
        "title": "Motorkář se čelně srazil s osobním autem. Na místě zemřel i jeho spolujezdec",
        "content": "Posádka motocyklu zemřela ještě před příjezdem záchranářů, oznámila mluvčí Michaela Bothová. Posádka osobního auta byla podle Bothové zraněná lehce, oba lidé byli po ošetření na místě převezeni do znojemské nemocnice. Silnice druhé třídy je mezi Vracovicemi a Milíčovicemi zhruba od 18:00 uzavřená kvůli odstraňování následků a vyšetřování. Provozní komplikace to nepůsobí, místo lze snadno objet po jiných silnicích. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Brno",
        "photos": 1,
        "date": "2024-09-28T21:39:00+02:00",
        "comments": 11
    },
    {
        "title": "Florbalisté Liberce vyhráli v Pardubicích a udrželi se v čele superligy",
        "content": "Liberec v Pardubicích dobře začal a vedl 2:0, ale potom musel dohánět ztrátu 3:7 i 3:8. Nastavení zajistil 69 sekund před koncem třetí třetiny svým druhým gólem v utkání Jakub Faksa a v čase 61:26 rozhodl Vojtěch Wiener, který dovršil hattrick a díky dvěma asistencím si připsal dohromady pět bodů. Kladnu pomohl k vítězství třemi body za dvě branky a jednu asistenci Matěj Stůj a dvakrát skóroval také Ondřej Papoušek. Za Bulldogs měl bilanci 2+1 Jakub Matula. Rozhodčí: Filip Drápal, Jakub Pospíšil Počet diváků: 371 Rozhodčí: Čížek, Laštovička Počet diváků: 312 Tabulka:",
        "category": "Ostatní",
        "photos": 0,
        "date": "2024-09-28T21:24:00+02:00",
        "comments": 0
    },
    {
        "title": "Jadernou mocnost neporazíte. Západ by tím spáchal sebevraždu, prohlásil Lavrov",
        "content": "Rusko během své nynější války proti Ukrajině, kterou rozpoutalo invazí do sousední země v únoru 2022, opakovaně varovalo před možností použití jaderných zbraní. Tento týden Moskva pohrozila úpravou své nukleární doktríny. Podle návrhů by považovalo útok ze strany jakéhokoli nejaderného státu, ale s účastí nebo podporou jaderného státu, za jejich společný útok na Rusko. Moskva by si v takovém případě vyhrazovala právo použít jaderné zbraně i v případě masivního útoku konvenčními zbraněmi, pokud by ohrožoval bezpečnost Ruska, uvedl prezident Vladimir Putin. Lavrov v sobotu podle agentury Reuters Valnému shromáždění řekl, že je nesmyslné ignorovat alternativy vůči mírovým návrhům Ukrajiny, a varoval Západ před nebezpečím spočívajícím ve snaze porazit Rusko. „Nebudu tu hovořit o nesmyslnosti a nebezpečí samotné myšlenky bojovat o vítězství nad jadernou mocností, kterou Rusko je,“ řekl Lavrov. „Stejně nesmyslné je, když západní podporovatelé Kyjeva přísahají, že neexistuje žádná alternativa k jednáním založeným na nechvalně proslulém mírovém plánu,“ uvedl Lavrov. Jeho poznámka se týkala desetibodového ukrajinského mírového plánu, který prosazuje ukrajinský prezident Volodymyr Zelenskyj a který má vést ke spravedlivému ukončení války na základě Charty OSN a mezinárodního práva. Lavrov připomněl údajné plány západních spojenců na zničení Sovětského svazu ve 40. letech minulého století a obvinil Západ ze snah uštědřit Rusku na Ukrajině „strategickou porážku“. „Současní anglosaští stratégové neskrývají své nápady. Prozatím doufají, to je pravda, že Rusko porazí s využitím nelegitimního neonacistického kyjevského režimu, ale už Evropu připravují na to, že se vrhne do tohoto sebevražedného dobrodružství,“ prohlásil Lavrov, který použil charakteristiky ukrajinského vedení používané kremelskou propagandou. Lavrov na půdě OSN rovněž potvrdil, že hovořil o mírových iniciativách Číny a Brazílie a chce vědět, jak konkrétně jejich plán povede k míru. Ocenil také vyjádření republikánského kandidáta na amerického prezidenta Donalda Trumpa o ukončení války spravedlivou dohodou. „Budeme rádi za každou iniciativu, která povede ke kýženému výsledku,“ poznamenal Lavrov. Šéf ruské diplomacie Lavrov se na zasedání Valného shromáždění vyjádřil také ke konfliktu na Blízkém východě a vyjádřil znepokojení nad tím, že se podle jeho slov stala téměř běžnou praxe politických vražd, jako v pátek v Bejrútu. Při izraelském útoku tam byl zabit šéf libanonského militantního hnutí Hizballáh Hasan Nasralláh.",
        "category": "Zahraničí",
        "photos": 14,
        "date": "2024-09-28T19:52:00",
        "comments": 454
    },
    {
        "title": "Hokejisté Sokolova porazili Přerov, Jihlava uspěla proti Chomutovu",
        "content": "Sokolovský Baník oslavil pátou výhru ze šesti duelů v nové sezoně. Neuspěl jen ve 4. kole doma s Třebíčí (3:4). K úspěchu nad Přerovem si pomohl dvěma využitými přesilovými hrami. První zužitkoval 78 sekund před koncem první třetiny Jan Kern a otevřel skóre. V 38. minutě zvýšil obránce Lukáš Pulpán. V čase 44:40 sice vykřesal Zubrům naději Joshua James Mácha, ale za necelé tři minuty pečetil výsledek v početní výhodě pěti proti třem Otakar Šik. Poruba, která obhajuje triumf v základní části, uspěla také popáté v ročníku a dosáhla na výhru potřetí za sebou. V čase 34:15 dostal Ostravany do vedení Vojtěch Střondala a v 51. minutě přidal pojistku švédský obránce August Nilsson. Letní posila z polského Tychy v šestém utkání v první lize poprvé skórovala. Brankář Ondřej Bláha udržel díky 25 úspěšným zákrokům svou první nulu v sezoně. Šampion druhé nejvyšší soutěže z minulého ročníku Vsetín si spravil chuť po první ztrátě, kterou utrpěl po středeční porážce v Moravských Budějovicích s Třebíčí 3:4 po samostatných nájezdech. Dvěma góly se na vítězství Valachů podílel Tomáš Šmerha a tři body za góly a dvě asistence si připsal obránce Šimon Jenáček. Prostějov prohrál čtvrtý z posledních pěti duelů. Čtvrtou výhrou v řadě potvrdila formu pražská Slavia, která vyhrála v Chrudimi nad Pardubicemi B 3:2 v prodloužení. V čase 62:46 o tom rozhodl svým druhým gólem v zápase Lukáš Strnad. Slavia se tak drží na 4. pozici, záložní tým Dynama je poslední. Jako jediný se ještě nedočkal vítězství a získal teprve druhý bod. Zlín vyhrál v Kolíně 5:3 a na třetí pokus poprvé v sezoně bodoval venku. Doma byli Berani ze dvou zápasů stoprocentně úspěšní. V Kolíně sice ztratili vedení 1:0 i 3:1, ale v 50. minutě rozhodl ukrajinský útočník Stanislav Sadovikov a 25 sekund před koncem pečetil výsledek při power play do prázdné branky finský bek Aleksi Salonen. Druhého vítězství v sezoně se dočkala Jihlava, která ve svém azylu v Pelhřimově porazila nováčka Chomutov 5:2. Třemi body za dvě branky a jednu přihrávku k tomu přispěl Matouš Menšík a dvakrát skóroval za Duklu také Tomáš Havránek. Piráti prohráli potřetí za sebou. Frýdek-Místek vyhrál v Litoměřicích 3:2 díky vítězné trefě Adama Cedza z 54. minuty. Rozhodčí: Cabák, Šico – Hanzlík, Frais Počet diváků: 2 534 Rozhodčí: Zavřel, Kosnar – Kokrment, Hradil Počet diváků: 700 Rozhodčí: Valenta, Micka – Malý, Baxa Rozhodčí: Wagner, Gebauer – Maštalíř, Roischel Počet diváků: 1 051 Rozhodčí: Skopal, Hucl – Mikšík, Vašíček Počet diváků: 923 Rozhodčí: Petružálek, Kostourek – Jindra, Polák Počet diváků: 330 Rozhodčí: Šudoma, Rapák – Komínek, Smetková Počet diváků: 585 Tabulka:",
        "category": "Hokej",
        "photos": 0,
        "date": "2024-09-28T20:57:00+02:00",
        "comments": 0
    },
    {
        "title": "Liverpool je první, Souček překonal Baroše, Palmer dal čtyři góly za poločas",
        "content": "Liverpool otevřel skóre ve druhé nastavené minutě prvního poločasu. Po centru Dioga Joty z levé strany se hlavou prosadil obránce Konaté, pro nějž to byla premiérová branka v Premier League. Deset minut po startu druhého dějství srovnal Ajt-Núrí, jenž ke skórování využil špatné komunikace v obraně hostů. Nerozhodný stav však platil jen pět minut. Po faulu Semeda na Dioga Jotu ve vápně z penalty rozhodl Salah. Svěřenci Arneho Slota mají po šesti zápasech na kontě 15 bodů, o jeden více než Manchester City i Arsenal. Wolves jsou poslední se ziskem jediného bodu. V souboji neporaženého Arsenalu a na vítězství čekajícího Leicesteru vyhrál londýnský celek první poločas brankami Martinelliho a Trossarda, ale po přestávce dvakrát překonal Rayu obránce Justin. Arsenal následný tlak zužitkoval až v nastavení. Nejprve Sakův přetažený centr vrátil do mely před brankou Trossard a míč se odrazil od nohou záložníka Ndidiho do vlastní branky. O pět minut později proměnil kontr Havertz. Svěřencům Pepa Guardioly z Manchesteru City citelně chyběl klíčový záložník Rodri, který kvůli přetrženému vazu v koleně už v sezoně nenastoupí. Haalanda střelecky zastoupil chorvatský obránce Gvardiol, který ve 35. minutě po Grealishově akci zaseknutím vyřadil ze hry Burna a překonal brankáře Popea střelou na zadní tyč. Brzy po změně stran ale domácí Gordon utekl obraně a při snaze obejít Edersona jej brankář City fauloval. Nařízenou penaltu s přehledem faulovaný hráč proměnil. West Ham propadl v úplném úvodu a už po 37 sekundách poslal domácí do vedení Mbeumo. Brentford otevřel v první minutě skóre i v předchozích dvou zápasech a potřetí za sebou to dokázal jako první v historii Premier League. Na hřišti Manchesteru City (1:2) 14. září skóroval Wissa již po 22 sekundách a před týdnem se Mbeumo trefil po 23 sekundách při další porážce na hřišti Tottenhamu (1:3). Ani tentokrát to na vítězství nestačilo. Postaral se o to v 54. minutě Souček, který poprvé od 17. srpna v Premier League odehrál celé utkání. Jeho reprezentační kolega Vladimír Coufal naopak podruhé za sebou zůstal v lize mezi náhradníky. Brighton šel na hřišti Chelsea do brzkého vedení zásluhou letní posila z Leedsu Ruttera. Ve 21. minutě ale Chelsea využila chybu v domácí rozehrávce a Palmer odstartoval galapředstavení. Na první gól navázal o sedm minut později proměněnou penaltou a hattrick završil za další tři minuty trefou do růžku branky z přímého kopu. Ve 34. minutě pro změnu hosté potrestaly chybu v rozehrávce Chelsea a Baleba snížil, ale Palmer ještě neřekl poslední slovo. Stal se mimochodem první hráčem, jenž dal v Premier League čtyři góly během prvního poločasu. Přestřelka po změně stran nepokračovala, ale svěřenci Enza Maresky se udrželi v jednobodovém dosahu za Manchesterem City a Arsenalem. Brighton po třech remízách v řadě poprvé v sezoně prohrál. Rozhodčí: Gillett – Cann, Howson Počet diváků: 52 248 Rozhodčí: Barrott – Ledger, Smith Počet diváků: 60 323 Rozhodčí: Bankes – Smart, Greenhalgh Rozhodčí: Hooper – Holmes, Long Počet diváků: 17 050 Rozhodčí: Smith – Davies, Mainwaring Počet diváků: 30 139 Rozhodčí: Madley – Hopton, Antrobus Počet diváků: 38 954 Rozhodčí: Taylor – Beswick, Nunn",
        "category": "Fotbal",
        "photos": 26,
        "date": "2024-09-28T13:20:00+02:00",
        "comments": 29
    },
    {
        "title": "Čvančara vystřelil v nastavení výhru, Bayern ve šlágru srovnal a drží náskok",
        "content": "Čvančara až v 76. minutě nahradil zraněného spoluhráče Ngoumoua a stihl být hrdinou zápasu. V úplném závěru čtyřiadvacetiletý reprezentant hlavou usměrnil do sítě centr Hacka a dal první gól od loňského listopadu. Borussia díky němu vybojovala v bundeslize první domácí vítězství od únorového úspěchu nad Bochumí. „Výhra chutná skvěle, myslím, že jsme si ji zasloužili. Věřili jsme a fanoušci nás hnali kupředu až do konce. Bylo to nepopsatelné, když jsem s nimi a se svými spoluhráči mohl oslavit svůj gól, ale nejdůležitější jsou stejně tři body,“ pravil pak český útočník pro klubový web. Do šlágru kola mezi Bayernem a Leverkusenem vstoupili lépe domácí, ale do vedení přesto šel jako první hostující Bayer, a to navíc svou první střelou v zápase. Ve 31. minutě se do míče za vápnem opřel Andrich a tvrdou ranou do spodního rohu překonal brankáře Neuera. Domácí však v aktivitě nepolevili a o osm minut později srovnali díky tvrdé ráně domácího talenta Paloviče z 25 metrů. Zkraje druhého dějství mohli domácí Bavoři otočit skóre, ale po Kaneově precizním centru trefil Gnabry nejprve jen tyč a z následné dorážky orazítkoval ještě břevno. Bayern pokračoval v nátlaku i ve zbytku utkání, ale nedokázal jej proměnit v branku. Bavoři zůstali v čele tabulky s náskokem dvou bodů na Lipsko. Leverkusen je s tříbodovou ztrátou na čelo třetí. Wolfsburg poslal proti Stuttgartu ve 20. minutě do vedení Wind. S 11 góly nejlepší střelec týmu z minulé sezony se v aktuálním ročníku trefil poprvé. Stuttgart do přestávky srovnal zásluhou Millota. Francouzský záložník sice neproměnil penaltu za faul, ale míč vyražený brankářem Grabarem dorazil do sítě. V 63. minutě přišel VfB o vyloučeného Karazora a Wolfsburg přesilovku využil už po pěti minutách. Po Windově přihrávce se z rychlého protiútoku trefil Amúra. Hosté přesto neodjeli s prázdnou. V sedmé nastavené minutě si Mittelstädtův přetažený centr našel Undav a vyrovnal. St. Pauli nečekaně vyhrálo ve Freiburgu 3:0 a dočkalo se první výhry v sezoně. Dvěma góly se na úspěchu nováčka podílel Tunisan Saad. Freiburg neproměnil penaltu a dva góly domácím odvolal videorozhodčí. Lipsko doma porazilo 4:0 Augsburg. V úvodní čtvrthodině dal dva góly slovinský útočník Šeško, po změně stran přidali další Openda a Simons. Domácí udrželi ligovou neporazitelnost a na druhém místě ztrácejí bod na Bayern, který ve večerním šlágru vyzve Leverkusen. Rozhodčí: Zwayer – Kempter, Dietz. Počet diváků: 75 000 Rozhodčí: D. Siebert – R. Foltyn, R. Rohde Rozhodčí: Jablonski – Thielert, Sather Rozhodčí: Schlager – Waschitzki-Günther, Blos Rozhodčí: Exner – Lupp, Gorniak Rozhodčí: Gerach – Heft, Unger Počet diváků: 34 700",
        "category": "Fotbal",
        "photos": 7,
        "date": "2024-09-28T17:44:00+02:00",
        "comments": 6
    },
    {
        "title": "Když Piráti odejdou, vládu to posílí, říká Hraba, který obhájil post v Senátu",
        "content": "Výsledek vašeho souboje v senátních volbách s Helenou Válkovou z hnutí ANO je poměrně hladký. V druhém kole byly zhruba dvě třetiny hlasů pro vás, třetina pro paní Válkovou. Co podle vás rozhodlo ten souboj?Vazba na region, to si myslím, že je určitě první věc. Druhá věc je těch šest let. Bylo vidět, že jsem nezahálel v Senátu, že jsem se snažil aktivně působit ve výborech, v ústavně-právním nebo v komisi pro ústavu, také jsem se snažil pomáhat i lidem v regionu, firmám i obcím, snažil jsem se být s nimi v kontaktu. Nebyl klíčový moment vlastně už v prvním kole, kdy se vám podařilo vyautovat hokejového olympijského vítěze Dominika Haška, což sice není politik, ale má jiné renomé a je známý člověk. Bál jste se jeho kandidatury?Nebál, samozřejmě jsem respektoval jeho velkou známost, ale přece jenom jsem si říkal, že jsem pro region něco udělal a že moje názory voliči znají. Nakonec zůstává ODS a TOP 09 s přehledem nejsilnějším senátním klubem. Počítáte s tím, že jako klub budete navrhovat Miloše Vystrčila znovu na předsedu Senátu a že ho budete podporovat vy sám?Myslím, že Miloš Vystrčil už oznámil, že by rád pokračoval v čele Senátu a myslím si, že ho klub ODS a TOP 09 podpoří. Včetně mě. Když pan Vystrčil přicházel do sídla ODS, říkal, že bude důležité zastavit tsunami ANO. Ukázalo se v krajských volbách, před tím ANO uspělo v eurovolbách. Berete to jako vyjádření nespokojenosti s vládou, nebo jak to vnímáte?Většinou krajské volby jsou brány jako určité referendum o vládě. Co já si pamatuju, tak x voleb zpátky, ať už to byla jakákoliv vláda, dopadala spíše hůř. A samozřejmě rozhodovala volební účast a jak ve volbách do krajů, tam přišlo, tuším, kolem 40 procent lidí, to znamená méně než k volbám do Poslanecké sněmovny, takže nemyslím si, že to úplně odráží názory obyvatel. Na druhou stranu samozřejmě hospodářská situace a i třeba argumentace hnutí ANO aktivizovala voliče, kteří nejsou spokojeni. Senátoři nejsou sice ti, kteří hlasují o důvěře nebo nedůvěře vládě, ale nemohu se nezeptat. Jak vnímáte současnou situaci ve vládní koalici, kde to evidentně vypadá, že z pětikoalice se stane už čtyřkoalice?Já už jsem od začátku roku 2021 a po volbách do Sněmovny říkal, že Piráti v té vládě nejsou potřeba a podle mého názoru by tam ani být neměli. Myslím si, že když odejdou, tak to vládu posílí. Přece jenom ve vyjednávání kompromisu mezi pěti subjekty a čtyřmi je velký rozdíl a myslím si, že to může výkonu vlády spíš pomoci. Co očekáváte, že se do voleb do Sněmovny bude odehrávat, až k vám dorazí vládní návrh důchodové reformy?Možností, jak řešit problém s důchodovou reformou, s penzemi, není mnoho. Teoreticky přicházejí do úvahy pouze vyšší daně, vyšší věk odchodu do důchodu, vyšší porodnost, vyšší migrace, nebo snížení penzí a je potřeba zvolit kompromisní variantu mezi těmito řešeními. Myslím si, že v Senátu bude o tom velká debata. Může se stát, že i když má koalice obrovskou převahu v Senátu, že by tam mohla mít vláda problémy s tou základní představou, že se má mírně zvyšovat věk odchodu důchodu?Nevím, jestli bude nakonec tohle řešení, je to zvýšení podstatně mírnější oproti původně představenému návrhu. Je potřeba uvažovat daleko do budoucnosti, protože skutečně je potřeba „plnit sýpky“ obrazně řečeno na to, až bude kolem roku 2050 velký problém s tím, aby byly vypláceny penze. Protože pak nebude zbývat nic jiného, než zvýšit daně, anebo se brutálně zadlužit. Je potřeba zapracovat na tom, aby k tomu nemuselo dojít.",
        "category": "Volby",
        "photos": 5,
        "date": "2024-09-28T20:31:00+02:00",
        "comments": 18
    },
    {
        "title": "Florbalisté Mladé Boleslavi vyhráli v Zugu a jsou v semifinále Poháru mistrů",
        "content": "Zug se sice dostal v čase 6:29 do vedení po brance Albina Sjögrena, ale Mladá Boleslav mezi 12. a 16. minutou otočila stav na 3:1 po proměněném trestném střílení Jana Zoufalého a gólech Milana Tomašíka a Jakuba Vařechy. V závěru první části snížil Robin Nilsberth, domácí však ve druhé části unikli už do čtyřbrankového náskoku. Nejdříve se trefil Martin Feigl a potom dvakrát skóroval Jiří Besta, který se v druhém případě prosadil ve vlastním oslabení. V závěrečném dějství zaznamenal hattrick Adam Delong a podruhé v utkání skóroval Tomašík. Za Zug snížil na 3:7 Miko Kailiala a na konečných 4:10 Andrin Christen. Muži - odveta: Zug United - Mladá Boleslav 4:10 (2:3, 0:3, 2:5)Branky: 7. Sjögren, 20. Nilsberth, 48. Kailiala, 60. Christen - 46., 55. a 58. Delong, 15. a 53. Tomašík, 32. a 38. Besta, 12. Zoufalý z tr. střílení, 16. Vařecha, 23. Feigl. Vyloučení: 2:5. Využití: 1:1. V oslabení: 0:1. První zápas: 1:3, postoupila Mladá Boleslav.",
        "category": "Ostatní",
        "photos": 0,
        "date": "2024-09-28T20:12:00+02:00",
        "comments": 0
    },
    {
        "title": "Basketbalistky USK Praha na úvod ligy rozstřílely Chomutov",
        "content": "Domácí celek postrádal několik opor, protože Isabelle Harrisonvá se po sezoně ve WNBA vrátila až minulý týden a Ezi Magbegorová před pár dny. V zámoří je stále pivotka Brionna Jonesová, která s Connecticutem postoupila do semifinále. Chyběly také Tereza Vyoralová a Veronika Šípová. Proti Chomutovu hráčky USK překvapení nedovolily a od začátku měly zápas pod kontrolou. Nejlepší střelkyní byla s 25 body Emese Hofová, Natálie Koucká přidala 16 bodů a Ayayiová zaznamenala double double za 12 bodů a 14 doskoků. 1. kolo ZVVZ USK Praha - Levhartice Chomutov 93:50 (31:20, 63:27, 75:38)Nejvíce bodů: Hofová 25, Koucká 16, Condeová 15, G. Andělová 13, Ayayiová 12, Voráčková 8 - Fučíková 17, J. Staňková 8, Velichová 7.",
        "category": "Basket",
        "photos": 0,
        "date": "2024-09-28T19:55:00+02:00",
        "comments": 0
    },
    {
        "title": "Zlín porazil rezervu Sparty, Necid táhl k výhře Žižkov, dál válí Chrudim",
        "content": "Zlín i proti sparťanskému „béčku“ udržel neporazitelnost v sezoně. Největšího favorita na postup, který v minulé sezoně opustil nejvyšší soutěž, poslal v 11. minutě z penalty do vedení tradiční exekutor Vukadinovič. Pojistku přidal ještě do poločasu Poznar. Letenská rezerva prohrála tři z posledních čtyř utkání. Velmi dobrou formu má nadále Chrudim. Východočeši dvěma brankami do poločasu zvítězili na stadionu Líšně a připsali si již osmé vítězství v druholigové sezoně, navíc v soutěži potřetí za sebou udrželi čisté konto. Vyškov ze třetího místa ztrácí na Chrudim už devět bodů. Moravský celek v souboji dvou neúspěšných účastníků jarní baráže o první ligu získal v Táboře bod, i když dohrával bez vyloučeného Condého. Jihočeši potřetí za sebou bodovali, v posledních dvou kolech si připsali bezgólové remízy. Žižkov rozhodl třemi brankami v rozmezí 10 minut v prvním poločase. Necid nejprve přihrál na gól Hönigovi a poté se sám dvakrát prosadil. V 31. minutě dorazil do sítě sražený pokus a za další dvě minuty z malého vápna zvýšil střelou pod břevno už na 3:0. Blatný za polovinou druhého dějství snížil, ale poté byl vyloučen opavský Papalelé a ve čtvrté minutě nastavení využil přesilovku Toula. Viktoria zvítězila po třech kolech a v neúplné tabulce se posunula na šesté místo o bod za slezského soupeře. Opavský tým dvakrát po sobě nebodoval, má ale oproti Žižkovu na kontě o zápas méně. Rozhodčí: Volek – Dresler, Mikeska Počet diváků: 612 Rozhodčí: Marek Radina – Michal Pfeifer, Daniel Marek Počet diváků: 623 Rozhodčí: Starý – Matoušek, Ježek Počet diváků: 1 070 Rozhodčí: Vokoun – Lakomý, Bureš Počet diváků: 2193 Rozhodčí: Orel – Mojžíš, Líkař",
        "category": "Domácí soutěže",
        "photos": 10,
        "date": "2024-09-28T13:15:00+02:00",
        "comments": 1
    },
    {
        "title": "Na ISS letí loď SpaceX, která má vyzvednout astronauty Boeingu",
        "content": "V sobotu 28. září v 19:17 SELČ konečně vyrazila na cestu raketa Falcon 9 s pilotovanou lodí Crew Dragon. 3... 2... 1... Liftoff of #Crew9, now soaring to the International @Space_Station. https://t.co/gDRd1VVAV7 Po mnoha odkladech se tak do vesmírného prostoru vydala dvoučlenná posádka mise Crew-9, kterou tvoří astronaut NASA Nick Hague a kosmonaut Roskosmosu Alexandr Gorbunov. V případě potřeby byla k dispozici záložní možnost v neděli 29. září v 18:54 SELČ. Posádka mise Crew-9 ve složení Nick Hague a Alexandr Gorbunov Během pobytu v orbitálním komplexu má posádka v plánu pracovat na více než 200 vědeckých experimentech a technologických demonstracích. Místo původních čtyř členů posádky letí k orbitální stanici dva astronauti, dvě volná místa využijí k návratu „opuštěných“ astronautů příští rok v únoru, kteří zůstali na Mezinárodní vesmírné stanici po neúspěšné testovací misi lodi Starliner CST-100 společnosti Boeing. Původně se uvádělo, že mise Crew-9 odstartuje nejdříve 18. srpna, ale byla o měsíc posunuta, aby se více času věnovalo analýze problémů s kosmickou lodí Starliner společnosti Boeing, která byla zakotvena u stanice, aby se zjistilo, zda nakonec bude dostatečně bezpečné, aby dva astronauty, které přivezla, také odvezla zpátky. Nakonec to nikdo nechtěl riskovat, a tak Barry Wilmor a Sunita Williamsová nakonec na ISS zůstali a Starliner se vrátil prázdný na Zemi. Poslední odklad odletu mise Crew-9 způsobila tropická bouře Helene, která nyní řádí u pobřeží USA. I proto ve středu 25. září týmy plánovaly převézt kosmickou loď Dragon a raketu Falcon 9 zpět do hangáru společnosti SpaceX, aby se připravily na případné povětrnostní vlivy způsobené hurikánem Helene, který měl ve čtvrtek 26. září dorazit na pevninu poblíž floridského pobřeží. Ačkoli se Helene pohybuje přes Mexický záliv, očekává se podle Reuters, že zasáhne severozápadní oblast Floridy. Je totiž dostatečně velká na to, aby do oblasti mysu Canaveral, odkud má mise odstartovat, přinesla silný vítr a prudký déšť. Meteorologové však ještě ve čtvrtek předpovídali, že s 55% pravděpodobností budou v době startu příznivé povětrnostní podmínky. NASA and SpaceX continue to target 1:17pm ET September 28 for the launch of the agency's SpaceX #Crew9 mission.Weather officials with @SLDelta45 predict a 55% chance of favorable weather conditions for launch, primary concerns being in the ascent corridor. https://t.co/3SUjuXlLW4 SpaceX připomíná, že Crew Dragon, která na tuto misi letí, již dříve uskutečnila mise Crew-4, Ax-2 a Ax-3 na Mezinárodní vesmírnou stanici a zpět. Po oddělení jednotlivých stupňů přistane první stupeň Falconu 9 v přistávací zóně 1 (LZ-1) na mysu Canaveral. Crew-9 je devátou misí společnosti SpaceX, při níž dopravuje posádku na vesmírnou stanici v rámci programu komerčních posádek NASA. Posádka stráví v orbitální laboratoři přibližně pět měsíců, během nichž bude provádět výstupy do volného prostoru, různé experimenty a výzkumy, než se v únoru 2025 vrátí zpět. Zatímco pro Gorbunova to bude první cesta na oběžnou dráhu, Hague, který již v kosmu strávil 203 dní, poletí potřetí a podruhé na ISS. Během jeho startu v březnu 2018 došlo k selhání raketového nosiče. Start lodě Sojuz MS-10 se nezdařil, posádka musela nouzově přistát. (11. října 2018) To mělo za následek přerušení letu, návrat do balistické dráhy a bezpečné přistání v kosmické lodi Sojuz MS-10. S Haguem byl tehdy na palubě jeho kolega Alexej Ovčinin z Roskosmosu.",
        "category": "Technet",
        "photos": 4,
        "date": "2024-09-28T00:00:00+02:00",
        "comments": 13
    },
    {
        "title": "Nekonečný boj s odpadem. Lidé se brodí v haldách věcí, jež zničila povodeň",
        "content": "„Velmi těžko se odhaduje, jaké procento se z ulic podařilo odvézt. I když lidé některé ulice uklidí, odpad se tam zase objeví. Někteří vyklidili dříve, někteří později,“ nastiňuje mluvčí Krnova Dita Círová. V Opavě dokonce magistrát vyzval lidi a firmy, aby na ulice vyhazovali jen to, co opravdu zničila povodeň. Někteří totiž využili situace a pustili se do „generálního úklidu“ s vidinou, že jim nepotřebné harampádí město zadarmo odveze a uloží na skládku. Přitom chybí velkokapacitní kontejnery pro převoz a stávající skládky jsou už nejen v Opavě plné. Provizorní odkladiště musejí vznikat na polích, kde hrozí kontaminace půdy či spodních vod. Jedna taková v Zátoru na Ostravsku ve středu dokonce vzplála, což přineslo další komplikace v podobě kouře a zápachu. Odpad se tak dál hromadí na ulicích a podél cest. „Zaměřujeme se na něj přednostně. Mohl by znemožnit průjezd těžké techniky a vozidel integrovaného záchranného systému,“ říká ředitel jesenických technických služeb Petr Nedbal. K tomu už bagry strhávají první poničené domy, takže stavebního odpadu bude ještě přibývat. Kde to jde, nakládají zeminu a naplaveniny na korby náklaďáků bagry, nábytek přemisťují drapáky a zbytek si uklízí lidé ručně. „Jako překladiště odpadu slouží místa jako třeba parkoviště před hotelem, skládka lesního materiálu, kam se normálně dává štěpka a ekologické materiály, ale dnes je tam všechno, další máme místo autobusové zastávky. Nemáme to kam jinam vozit,“ posteskl si starosta České Vsi na Jesenicku Petr Mudra. „Musíme ty ulice přitom čistit, protože jinak bychom byli zcela zaplaveni. Kam s tím dál, nevíme,“ dodal. Zástupci postižených oblastí si v minulých dnech opakovaně stěžovali i na to, že mají málo kontejnerů na odpad. Podle ministra životního prostředí a předsedy Ústřední povodňové komise Petra Hladíka (KDU-ČSL) ale „stačí říct“ a kontejnery dorazí. Je však potřeba o ně podle Hladíka požádat řádně oficiální cestou. „Jsou nabídky od společnosti EKO-KOM. Pokud by scházely, můžeme dodat i kontejnery ze státních hmotných rezerv. A ozývá se nám i celá řada soukromých či městských společností,“ ujišťuje Hladík. Místa pro dočasné skládkování podle něj pomůže vybrat Česká inspekce životního prostředí. Ministr dodává, že stát v případě živelních katastrof neúčtuje poplatky za skládkování odpadů. Jenže jak upozorňuje ředitel České asociace odpadového hospodářství Petr Havelka, má to háček. „Platí to jen pro ta území, kde hejtman vyhlásil stav nebezpečí (tedy celý Olomoucký a Moravskoslezský kraj a Frýdlantský výběžek v Libereckém kraji, pozn. red.). Všechny ostatní obce opravdu vysoké částky platit musí,“ vysvětluje Havelka. Voda přitom zničila vybavení domů a firem také třeba v jihočeském Benešově nad Černou, Kroměříži ve Zlínském kraji nebo v Podhradí na jižní Moravě. A tam hejtmani stav nebezpečí nevyhlásili. Asociace odpadového hospodářství v tomto týdnu posílá ministru Hladíkovi dopis s upozorněním na další problémy, které by obcím mohly komplikovat už tak náročné odklízení. „Je jasné, že odpad se musí zlikvidovat co nejdříve, protože obsahuje třeba i těla uhynulých zvířat, a hrozí tak šíření infekcí a nemocí. Jenže podle pravidel musí svozová odpadová firma mít v papírech i takový detail, jako je parcelní číslo pozemku, kde odpad leží,“ dává příklad Havelka. S tím, že na takové detaily lidé ponoření v odklízecích pracích nemají čas. „Reagují pak velmi emotivně. A já se jim vůbec nedivím,“ dodává. A likvidaci zpozdí i další pravidla. Radek Halbich z Asociace sanačních společností upozorňuje na to, že recyklaci a nakládání s odpadem budou muset předcházet analytické rozbory. Třeba i kvůli tomu, že velké vodě v oblastech na severu neunikla ani koksovna nebo chemické závody. „Stačí jedna problematická vlastnost, třeba obsah ropných látek, a odpad už je klasifikovaný jako nebezpečný a nepůjde s ním jednoduše naložit,“ varuje Halbich. Rozbory podle něj trvají i s odběrem asi deset dní. Sám byl u toho, když se před třemi lety likvidovaly dočasné skládky po tornádu na jižní Moravě, které zasáhlo čtyři vesnice a dvě části Hodonína. Jihomoravský krajský úřad tehdy vypsal zrychlené výběrové řízení, skládky musel zaměřit a udělat rozbory. Nejlepší nabídku podala firma AVE, kde je Halbich ředitelem sanačního oddělení. „My jsme tři velké skládky rozebírali postupně buldozerem, měli jsme tam i třídicí linku. Začali jsme v září a hotovo bylo do sedmi měsíců,“ popisuje. „Byly to statisíce tun odpadu. Jenže odpad po povodních je jiný. Je znečištěný říční vodou a může být i kontaminovaný bahnem. Mechanicky něco vytřídit půjde, ale rozhodně ne všechno,“ upozorňuje Halbich. Postup bude podobný i teď. „Očekávám, že stav nebezpečí pomine 14. října, týden nato nám musí kraje vyčíslit předpoklady nákladů, a to i na likvidaci odpadů. Prostředky na to už vláda přislíbila, měly by jít přes naše ministerstvo,“ přibližuje ministr Hladík. Nebezpečný odpad se podle Hladíka bude ukládat na speciální skládky, kterých je v Česku asi 160. S rozbory zase může pomoci inspekce životního prostředí „Za této situace nemá roli jen inspekční, tedy kontrolní, ale i konzultační a nápomocnou. Pro nás je teď naprosto klíčové, aby se co nejdříve zprovoznily čistírny odpadních vod,“ dodal. Jenže třeba ta v Ostravě-Přívoze bude podle Ostravských vodáren a kanalizací odstavená ještě měsíce, voda ji zaplavila až do šestimetrové výšky a poničila většinu elektroniky i strojů. Splašky tak putují přímo do řeky Odry",
        "category": "Domácí",
        "photos": 55,
        "date": "2024-09-28T19:09:00+02:00",
        "comments": 3
    },
    {
        "title": "Slovácko - Karviná 2:1, červené na obou stranách, vítězný gól dal Havlík",
        "content": "Slovácko v lize bodovalo s Karvinou pojedenácté za sebou. Tým z Uherského Hradiště v nejvyšší soutěži vyhrál po třech zápasech a v neúplné tabulce se posunul na šesté místo. Slezané v lize nebodovali po čtyřech utkáních a nespravili si náladu po vyřazení z domácího poháru od Kroměříže. „Nemáme výsledek, prohráli jsme. Ale musím tým pochválit, jak bojoval a hrál,“ řekl na tiskové konferenci karvinský trenér Martin Hyský. „Pro nás to jsou hrozně důležité body po těch předchozích výsledcích. Karviná měla kombinačně navrch a jsem rád, že jsme to ubojovali,“ uvedl kouč Slovácka Roman West. utkání jsme sledovali minutu po minutě Slovácko nastoupilo v základní sestavě bez své trápící se opory minulých sezon Havlíka. Favorit začal aktivně a brzy otevřel skóre. V osmé minutě si na rohový kop od Trávníka nejvýše vyskočil kapitán týmu Hofmann a jeho „koníček“ skončil v šibenici Lapešovy branky. Šlo o teprve druhý gól Slovácka v pátém domácím zápase ligové sezony. Slezané se rychle otřepali a kombinační hrou s rychlým přechodem do útoku si vytvořili územní převahu. Do karet jim nahrálo i vyloučení střelce vedoucí branky ve 22. minutě. Hofmann fauloval svého bývalého spoluhráče Vechetu, který před sezonou přestoupil do Karviné, a sudí Petřík jej po přezkoumání videorozhodčím poslal předčasně do kabin. „Za mě jasný faul,“ mínil Vecheta. „Protlačil jsem balon, noha pokračovala dál. Byla tam, v takovém souboji se nedá uhnout,“ podotkl Hofmann. V přesilovce začali hosté stupňovat svůj tlak, z něhož pramenily časté centry do vápna. K vyloženým šancím ale domácí soupeře příliš nepouštěli, nebezpečnější byla Plankova střela mířící těsně nad. Další důležitý moment se odehrál na konci první půle. Po zbytečném faulu uprostřed hřiště a druhé žluté kartě byl vyloučen hostující kapitán Svozil. „Byla to naše vina. Ale nemohu se zbavit dojmu, že sudí se chystal na to, aby nám hráče vyloučil,“ mínil Hyský. Karviná po pauze postupně opět zvyšovala svůj nápor. V 65. minutě se prokombinoval do šance Botos, ale Heča jej bravurně vychytal. Samek pak přízemní střelou zamířil těsně vedle. Slovácko udolávalo a v 75. minutě po brejku zvýšilo. Doski po průniku na levé straně našel přihrávkou ve vápně úplně volného Havlíka a ten zblízka prostřelil Lapeše. Karviná ještě stihla závěr zdramatizovat. Po centru od Fleišmana se v 87. minutě prosadil hlavou střídající Vinícius a připsal si první gól v české lize. Slovácko doma v sezoně nejvyšší soutěže poprvé inkasovalo, ale vítězství už i v pětiminutovém nastavení udrželo. Karviná v Uherském Hradišti v lize posedmé za sebou nebodovala. Rozhodčí: J. Petřík - L. Ratajová, P. Kotalík Počet diváků: 4 149 (51 % z kapacity 8 121)",
        "category": "Chance Liga",
        "photos": 5,
        "date": "2024-09-28T15:45:00+02:00",
        "comments": 9
    },
    {
        "title": "Pardubice - Teplice 0:1, tři červené, hosty v závěru spasil z penalty Čerepkai",
        "content": "Teplice zvítězili teprve podruhé v sezoně nejvyšší soutěže a po sérii čtyř ligových proher. Svěřenci trenéra Zdenka Frťaly zůstali v tabulce předposlední, na dnešního soupeře a nováčka pražskou Duklu už ale ztrácejí jen bod. Posledním Českým Budějovicím odskočili na pět bodů, Dynamo však odehrálo o zápas méně. Pardubice zvítězily v jediném z minulých šesti kol a jsou třinácté. utkání jsme sledovali minutu po minutě „Kámen mi ze srdce ještě určitě nespadl. Vítězství si samozřejmě vážíme, je pro nás nesmírně důležité. Víme, v jaké jsme situaci. Vývoj utkání jsme měli pod kontrolou, měli jsme více ze hry,“ řekl na tiskové konferenci Frťala. Týmy šly do utkání po středečních výhrách ve 2. kole domácího poháru. Zatímco Pardubice zvítězily v Praze nad Aritmou 3:0, Teplice triumfovaly na půdě jiného divizního celku Milína 2:0. V prvním poločase se o jediný vzruch před podprůměrnou návštěvou 1732 diváků postarali domácí, a to dvěma vyloučeními. Nejprve během tří minut dostal dvě žluté karty po sobě záložník Simon, v závěru poločasu pak hlavní sudí Černý po zásahu videorozhodčího a zhlédnutí opakovaných záběrů vyloučil Solila za úmyslné šlápnutí na Jukla. „Do vyloučení jsme hráli pomalu. Měli jsme hrát rychleji, být přímočařejší, to se nám nedařilo. Pak už jsme jenom bojovali a snažili se to uhrát, to je všechno,“ prohlásil pardubický trenér Jiří Saňák. Zkraje druhé půle teplický útočník Jásir vypálil z otočky vedle. Hra se logicky odehrávala na polovině Pardubic, v 57. minutě byl však po druhé žluté kartě vyloučen teplický Bílek. Utkání téměř atakovalo historický rekord samostatné ligy, jelikož podle specializovaného statistického webu CS Fotbal se v nejvyšší soutěži odehrály jen tři zápasy, v nichž rozhodčí udělil čtyři červené karty pro hráče. „Už v prvním poločase jsem vnímal to, že Michal Bílek měl brzy žlutou. O poločase bylo první téma, aby nedostal druhou. Slíbil mi, že ji nedostane, ale stalo se,“ prohlásil Frťala. Severočeši nepolevili v tlaku a dál usilovali o vedoucí branku. Trubačovu střelu ale gólman Jan Stejskal vyrazil na roh, po němž si poradil i s Gningovou hlavičkou. Nad vytáhl také Marečkův centr směřující pod břevno. Místo toho mohli v 67. minutě udeřit domácí. Zlatohlávek se zbavil Kričfalušiho a z úhlu zamířil na zadní tyč, gólman Ludha však zastavil míč nohou. Na opačné straně Kričfaluši z dálky přestřelil. Duel směřoval k dělbě bodů, když střídající Horský trefil ve vápně ruku jiného příchozího hráče z lavičky Jindry. Rozhodčí Černý bez váhání nařídil penaltu, z níž slovenský reprezentant do 21 let Čerepkai zařídil hostům plný bodový zisk. „Nervy to byly, ale mám penalty nakopané. Takže jsem si věřil, a proto jsem si ji vzal. Tři body pro nás mají cenu zlata,“ uvedl Čerepkai. „Můžeme si za to sami, červené karty rozhodly. Hráli jsme na 0:0, co máte v devíti dělat? Škoda, že pak rozhodla taková situace. Za druhý poločas si takový výsledek nezasloužíme,“ podotkl brankář Stejskal. V nastavení obdržel dvě po sobě jdoucí žluté karty domácí trenér Saňák. Podle oficiálního zápisu o utkání dostal první napomenutí za kritiku verdiktu rozhodčího slovy „To už si děláte srandu“, druhé následovalo za ironický potlesk při udělení úvodní karty. „Nebylo to nic drastického, jen jsem zatleskal. Člověk je zničený, smutný. Kluci to odbojují skoro do posledních minut a pak dostanete takovou penaltu, to je vždy na naštvání. Bohužel je to tak. Musíme to přijmout a hlavně si vyřešit naši hru před vyloučeními, s níž jsem nebyl spokojený. Musíme se zlepšit. Dnes na nás spadlo všechno lejno, když to řeknu hezky,“ prohlásil Saňák. Teplice v lize na pátý pokus na půdě Pardubic poprvé zvítězily. Východočeši doma v nejvyšší soutěži prohráli tři z posledních čtyř utkání. Rozhodčí: D. Černý - M. Podaný, P. Pospíšil Počet diváků: 1 732 (37 % z kapacity 4 620)",
        "category": "Chance Liga",
        "photos": 6,
        "date": "2024-09-28T15:30:00+02:00",
        "comments": 15
    },
    {
        "title": "Velkolepá Zemanova party. Dorazili Fico, Orbán či čínský velvyslanec",
        "content": "Na slavnostní večeři byl také expremiér a šéf hnutí ANO Andrej Babiš, bývalá ministryně financí Alena Schillerová, místopředseda hnutí ANO Karel Havlíček, europoslanec Filip Turek, předsedkyně KSČM Kateřina Konečná, guvernér České národní banky Aleš Michl či Zemanův syn z prvního manželství David. V projevu některým přítomným Zeman jmenovitě poděkoval, Babišovi popřál k vítězství ve volbách. Projev přednesl v angličtině. Dorazil také polský prezident Andrzej Duda či bývalý prezident Václav Klaus s manželkou Livií. Luxusní hotel Štekl v Hluboké nad Vltavou, ve kterém se oslava koná, je pro veřejnost od rána uzavřen. Brána do areálu objektu je sice otevřená, dovnitř ale není vidět. V průchodu je provizorní plot s neprůhlednou plachtou. Na bezpečnost dohlíží jen před bránou více než deset členů ochranky, přítomna je i policie se psy. Krátce po poledni Zeman přivítal v salónku hotelu slovenského premiéra Roberta Fica, kterého doprovodil slovenský ministr obrany Robert Kaliňák. „Roberte, rád tě vidím,“ vítal se s nimi Zeman. Oběma politikům předal svou novou knihu Prezidentský úděl. Ze Zemanových přátel je na Hluboké třeba Vratislav Mynář, kterého doprovází jeho manželka Alexandra. Do hotelu dorazil také expremiér a šéf hnutí ANO Andrej Babiš. Na oslavu přišel i Jaroslav Faltýnek. „Panu prezidentovi jsem namaloval obraz Tři kamarádi,“ svěřil se iDNES.CZ Faltýnek. Jakou má obraz cenu? „Přátelství,“ vtipkoval. Dalším VIP hostem na narozeninách je moderátor Luboš Xaver Veselý. Oslavenci přinesl netradiční dárek: dva kanárky v kleci označené logem své televize. Do hotelu Štekl dorazila také bývalá předsedkyně Energetického regulačního úřadu Alena Vitásková, která se oslav Miloše Zemana účastní pravidelně. Pogratulovat Miloši Zemanovi přišel i kontroverzní exšéf prezidentských lesů Miloš Balák, šéf Slavie Jaroslav Tvrdík, zbrojaři Jaroslav a Michal Strnadovi či Michal Hašek. „Co jsem přinesl panu exprezidentovi, vám neřeknu, je to překvapení. Těším se ale, že se s ním uvidím, že si promluvíme, je ve výborné kondici,“ uvedl místopředseda SPD Radim Fiala. Na oslavu dorazil i Zemanův ošetřující lékař Boris Štastný. „Nesu mu knihu detektivek a pro štěstí svícen chanuku,“ svěřil se iDNES.CZ. Dorazili i členové někdejšího Zemanova kabinetu ministři Jan Fencl a Miroslav Grégr. „Sebe jsem mu přinesl,“ smál se Fencl. V hotelu je i jeho „pán“, pražský podnikatel Tomáš Hrdlička. Ten má podle svých slov pro Zemana přichystané překvapení. Několik dárkových tašek přivezl Zemanovi i čínský velvyslanec. Ani oslava narozenin ale nemůže ovlivnit zažité zvyky. Tomáš Hrdlička odpoledne vyrazil vyvenčit svého čtyřnohého kamaráda. „To je policejní pes,“ hlásil, když opouštěl hotel Štekl. Na dotaz, zda jdou tedy hledat bomby, odpověděl se smíchem: „To je hlídací pes. Musí se furt hlídat.“ Nálada v hotelu je spíše uvolněná. Samotná oslava začala v 17 hodin uvítací číší vína, v 18 hodin došlo k usazení hostů a na úvodní slovo, následoval slavnostní raut a hudební program na nádvoří hotelu. „Celkem pozvánku obdrželo na 200 lidí,“ řekl iDNES.cz člověk blízký bývalému prezidentovi. Nedostal ji premiér Fiala. „Já si myslím, že abychom se na sebe oba dva dívali s kyselými úsměvy, to by bylo pokrytecké. A narozeniny jsou v podstatě nejen oslava věku, ale také oslava přátelství. A za osmdesát let přeci jenom člověk nějaké množství skutečných přátel získá,“ řekl k nepozvání současného ministerského předsedy Zeman. Většinovým majitelem hotelu Štekl je dnes podnikatel a někdejší zákulisní hráč pražské ODS Tomáš Hrdlička, který v minulosti rovněž podporovatel prezidentskou kampaň Miloše Zemana. Organizátorem akce je spolek Přátelé Miloše Zemana, jehož předsedou je někdejší hradní kancléř Vratislav Mynář. Kromě něj a Hrdličky se však na organizaci narozeninové oslavy podílejí také někdejší prezidentův poradce Martin Nejedlý či bývalý klíčový hradní úředník Jan Novák. Ten je na pozvánce uveden jako „kontakt pro bezpečnost“.",
        "category": "Domácí",
        "photos": 67,
        "date": "2024-09-28T20:44:00",
        "comments": 967
    },
    {
        "title": "Trumpovi hrozí dvě prohry ze tří pokusů. Mistr porážek je ale nedostižný",
        "content": "Tím posledním byl před stoletím William Jennings Bryan. Trump ovšem může stejně jako on třikrát zaostat v počtu získaných hlasů. Politováníhodnější než Bryanův příběh je snad už jen životopis Henryho Claye. Velikán americké politiky 19. století neúspěšně usiloval o Bílý dům v letech 1824, 1832 a 1844. Vzhledem k dynamickému vývoji amerického stranického systému v této době to stihl dokonce za tři různé strany. I Bryanův životopis je ale něco pro posměváčky: 1896 prohra s Williamem McKinleym, 1900 druhá prohra s Williamem McKinleym, 1908 prohra s Williamem Howardem Taftem. Když byl od té doby někdo nominován víc než dvakrát (F. D. Roosevelt, Nixon), vždy z toho bylo více vítězství. U Bryana ne. Jen samé prohry. Jeho případ tak dodnes křičí z dějin coby symbol jakéhosi paličatého odhodlání. Jak loni napsalo National Public Radio, Bryan a Trump toho přitom mají společného víc, než se na první pohled může zdát. Oba se vydávali za hlas obyčejných Američanů, oba dokázali na svá vystoupení přitáhnout davy a vedle své politické dráhy se prosadili v médiích. I díky šéfování deníku Omaha World-Herald mohl Bryan objíždět USA a šířit své vize. Ne náhodou Trumpův poradce Steve Bannon v roce 2017 prohlásil, že jeho šéf je „nejlepší řečníkem na velkých scénách od Williama Jenningse Bryana“. Rozdíl je ve věku. Když Bryan vtrhl na politickou scénu, byl ještě mladý. Narodil se v roce 1860 v Salemu v Illinois a prý řečnil už ve čtyřech letech (ve stejném věku se například Václav Klaus zúčastnil Pražského povstání). Vystudoval práva na Severozápadní univerzitě v Chicagu a pak se přestěhoval do Lincolnu v Nebrasce. Už ve třiceti ho zvolili do Sněmovny reprezentantů, kde rozjel svůj boj proti trustům či zlatému standardu. V roce 1894 neúspěšně kandidoval do Senátu. Předzvěst dnů příštích. William Jennings Bryan v Paříži, circa 1905 O dva roky později to začalo v plné parádě. Volby v roce 1896 byly velice vypjaté, účast činila 79,6 procenta, což bylo dost i na tehdejší dobu (klesat začala až ve 20. století). Hlasovalo se v atmosféře ekonomické krize, jež začala v roce 1893. Dosavadní demokratický prezident Grover Cleveland už nekandidoval a Bryan – podporovaný Populistickou stranou – získal převahu nad konzervativnějším křídlem takzvaných bourbonových demokratů svým proslulým projevem Kříž ze zlata (Cross of Gold), v němž orodoval za používání stříbra a odsoudil zlatý standard jakožto nástroj bohatých průmyslníků. Ve 36 letech se Bryan stal nejmladším prezidentským kandidátem, což je rekord, který stále platí (spodní věková hranice pro prezidentskou kandidaturu je 35 let). Ve volbách ovšem prohrál s McKinleym v poměru 176 ku 271 volitelům. Zajímavé je, že volební mapa tehdy vypadala praktiky obráceně než dnes – demokraté získali jih a západ, republikáni obě pobřeží a oblast Velkých jezer. Volby v roce 1896 jsou považovány za přechod mezi třetím a čtvrtým stranickým systémem, který trval až do nástupu FDR v roce 1932. Jinými slovy šlo o mezník mezi takzvaným Pozlaceným (Gilded) věkem a Progresivní érou. Společné měly to, že v nich dominovali republikáni. Výjimkou Progresivní éry bylo jen prezidentství Woodrowa Wilsona v letech 1913–21. V roce 1900 si oba muži souboj zopakovali. McKinley se mohl svézt na vlně vlastenectví po úspěších ve válce se Španělskem, v níž USA získaly Kubu, Portoriko a Filipíny, zatímco Bryan dál mluvil o bimetalismu (USA v tomto roce pevně navázaly dolar na zlato prostřednictvím Gold Standard Act) a navrch přidal antiimperialismus. Tentokrát to pro něj byla porážka v poměru 155 ku 292 volitelům. O rok později McKinley podlehl atentátu a nahradil ho Theodore Roosevelt. Bryan se vrátil k řečnění a psaní a vyrazil na cesty po Evropě a Asii. Když se v roce 1906 vrátil, opět po něm byla poptávka jako po prezidentském kandidátovi. Znovu si podmanil Demokratickou stranu a v roce 1908 šel ještě jednou do boje. Republikáni nicméně v tu dobu již převzali řadu progresivních idejí a Rooseveltův nástupce William Howard Taft uštědřil Bryanovi dosud největší porážku (321 ku 162 volitelům). Ten dodnes drží rekord jakožto nikdy nezvolený kandidát, jenž v souhrnu všech voleb získal nejvíce volitelů (493). Počtvrté už to Bryan nezkusil. V příštích volbách podpořil Wilsona, a ten ho pak za odměnu jmenoval ministrem zahraničí. Po propuknutí první světové války prosazoval americkou neutralitu a po prezidentově ostré reakci na potopení parníku Lusitania Němci rezignoval. Volby 1908 na titulní straně francouzského Le Petit Parisien V dalších letech veřejně prosazoval osmihodinovou pracovní dobu, minimální mzdu, právo na stávku, volební právo pro ženy a prohibici. Na konci života se pak stal i odpůrcem Darwinovy evoluční teorie a v roce 1925 se zhostil role žalobce v takzvaném Opičím procesu. Několik dní poté, co učitel John Scopes dostal za výuku evoluční teorie pokutu 100 dolarů, zemřel ve spánku v Daytonu v Tennessee, kde se proces konal. Bylo mu 65 let. V napojení na náboženské kruhy lze vedle populismu, izolacionismu či neschopnosti jejich bezradné strany nominovat jiného kandidáta vidět další paralelu s Trumpem. A pro republikánského exprezidenta je tu ještě jedno varování – pokud jde o počet získaných hlasů, nepředčil ho jen Joe Biden před čtyřmi lety, ale i Hillary Clintonová v roce 2016. Jestli Trump v „popular vote“ prohraje letos, vyrovná právě Bryana.",
        "category": "Zahraničí",
        "photos": 18,
        "date": "2024-09-28T18:42:00+02:00",
        "comments": 27
    },
    {
        "title": "Podařilo se nám zvednout lidi ze židlí, říká politolog a nový senátor Balík",
        "content": "Výsledky byly těsné už v prvním kole, jak jste si věřil na druhé?Na začátku bylo jenom pár lidí, kteří věřili, že by to mohlo dobře dopadnout. Výsledek z prvního kola jim dodal energii. Nejenom mně, ale právě lidem kolem mě, vzedmula se obrovská vlna pozitivní energie, která to dotáhla do úspěšného finále. Zvítězil jste v oblasti, která má v posledních týdnech za sebou ničivé povodně. Sehrálo i to ve volbách nějakou roli?Těžko říci, vím, že možná část voličů protikandidáta nešla volit. Na druhou stranu jsme nemohli v posledních dvou týdnech na Jesenicku udělat zdaleka všechno to, co jsme chtěli. Ke spoustě voličů se nedostaly informace, které jsme k nim chtěli dostat, takže to v tomto momentu neumím změřit. Když jsem se díval na jednotlivé výsledky, a teď odpovídám spíše jako politolog než jako politik, tak jsou obce, kde nejenom, že neklesla volební účast, ale dokonce i narostla a já jsem získal mnohem více hlasů než v minulém kole. A to podle všeho nakonec rozhodlo. Není to tedy tím, kdo zůstal doma, ale tím, že se nám podařilo zvednout ze židlí lidi na mou podporu. A jak se vám to podařilo? Jesenicko a Šumpersko má dlouhodobě nižší účast ve volbách.V prvním kole jsme byli jen tři kandidáti, takže v prvním kole nezůstala nějaká velká skupina zklamaných lidí, jejichž kandidát nepostoupil do druhého kola a kteří by si měli hledat náhradní řešení. Velká část lidí zažila pocit úspěchu a satisfakce. Díky tomu měli větší motivaci přijít. Přispěla k tomu i pozitivní kampaň. Nemluvil jsem o protikandidátovi, mluvil jsem o věcech, které prosazuji a ukázal jsem svou obrovskou spjatost s regionem a zakořeněnost v něm. To, kolik lidí mi v posledním týdnu nadšeně pomáhalo a podpořilo mne, je toho důkazem. Váš oponent Miroslav Adámek avizoval, že by s vámi rád dále spolupracoval.Už po prvním kole jsem Mirku Adámkovi veřejně poděkoval za jeho práci pro náš region a vyjádřil jsem víru a důvěru v to, že budeme spolupracovat. On, jako krajský politik a jako starosta okresního města, a já, jako senátor, si nemůžeme dovolit být na nože. Oba jsme vyzvali své voliče k vzájemné toleranci a respektu, abychom společně v regionu žili co nejvíce v klidu a míru. Jako jediný nezávislý kandidát těchto voleb, s kým chcete v Senátu spolupracovat?Musím vidět, jaké kluby budou v dalším volebním období ustaveny. Budu hledat takový klub, který bude dostatečně silný, abych v něm mohl prosazovat zájmy Šumperska a Jesenicka. Jak hodnotíte celkově volební účast v letošních senátních volbách?Když jsem tento týden znovu chodil ode dveří ke dveřím a setkával jsem se s lidmi, tak jsem zjistil ještě jeden důvod, který může stát za nízkou účastí v senátních volbách. Je jím určitá roztříštěnost našeho volebního systému. V prezidentských volbách je mezi prvním a druhým kolem čtrnáct dní a tím, že mnoho lidí k senátním volbám dlouhodobě nechodí a jsou jen jednou za šest let, spousta z nich je přesvědčena, že volby jsou až příští týden. Vysvětloval jsem a stále dokola opakoval lidem, přijďte, je to už tento týden, pro spoustu lidí to ale byla nová informace. Takových lidí se našlo mnoho i v komisích, takže i to může být jeden z důvodů.",
        "category": "Olomouc",
        "photos": 96,
        "date": "2024-09-28T18:32:00+02:00",
        "comments": 8
    },
    {
        "title": "Při ruském útoku na nemocnici v Sumách zahynulo devět lidí, uvedl Kyjev",
        "content": "Ruské invazní síly podle Klymenka udeřily na zdravotnické zařízení dvakrát: při prvním útoku zahynul jeden člověk a když na místo dorazili záchranáři, následoval další úder. Tři mrtví po ruském vzdušném úderu jsou v sobotu hlášeni také z vesnice Slatyne v Charkovské oblasti na severovýchodě Ukrajiny. Klymenko také doplnil, že už při prvním útoku, ruská armáda poničila několik pater nemocnice. „Začala evakuace pacientů a personálu. Na místo dorazili záchranáři a policisté, aby lidem pomohli. Při evakuaci nemocných nepřítel udeřil znovu,“ uvedl ministr. „Z nemocnice bylo evakuováno 113 pacientů. Záchranná operace pokračuje,“ napsal na Telegramu ukrajinský prezident Volodymyr Zelenskyj, který asi hodinu před tím, než poslední bilanci zveřejnila oblastní správa, informoval o osmi obětech a jedenácti zraněných. Sumská oblastní správa uvedla, že Rusové podnikli na zdravotnické zařízení dronový nálet, a následně informovala o útoku bezpilotním letounem typu Šáhed na obytný sektor. Ukrajinské letectvo na Telegramu mezitím informovalo o ruském úderu prostřednictvím naváděných leteckých bomb KAB na Sumskou oblast. Sumy se nacházejí na severu Ukrajiny poblíž hranic s ruskou Kurskou oblastí, kam na začátku srpna pronikla ukrajinská armáda a obsadila část ruského území. Ukrajina se už třetím rokem brání rozsáhlé ruské vojenské agresi. Součástí invaze jsou i ruské vzdušné útoky na ukrajinské území. Ukrajinské letectvo dnes ráno informovalo o sestřelení 69 ruských dronů a dvou řízených střel Ch59/69 nad třinácti ukrajinskými oblastmi. Celkem Rusové podle ukrajinských sil zaútočili v noci na dnešek na Ukrajinu s využitím 73 dronů a čtyř střel. Tři bezpilotní letouny zmizely z radaru na ukrajinském území a jeden letěl zpátky do Ruska, podotkl server Ukrajinska pravda. O osudu dvou střel typu Iskander-M se letectvo nezmiňuje. Ruské ministerstvo obrany mezitím podle agentury AP informovalo o nočním sestřelení čtyř ukrajinských dronů nad Belgorodskou a jednom nad Kurskou oblastí. Jeden civilista dnes zahynul při ukrajinském ostřelování města Šebekino, sdělil gubernátor Belgorodské oblasti Vjačeslav Gladkov. Další dva lidé podle něj utrpěli zranění. Podobná prohlášení jednotlivých stran konfliktu nelze bezprostředně nezávisle ověřit. Moskva popírá, že by úmyslně útočila na ukrajinské civilisty, a tvrdí, že její údery míří výhradně na vojenskou či energetickou infrastrukturu. Tisíce mrtvých a zraněných civilistů od zahájení rozsáhlé ruské invaze na Ukrajinu však svědčí o opaku. Zelenskyj dnes vyzval, aby lidé věnovali pozornost tomu, na co Rusové útočí. „Bojují proti nemocnicím, proti civilním objektům, proti lidským životům. Pouze síla může donutit Rusko uzavřít mír,“ napsal ukrajinský prezident. Russia hit the hospital in Sumy city twice and killed six people. russia rapidly turned from authoritarian to Nazi state and Nazi society that even has own Hitler called vladimir putin. That's why Ukraine need help.#RussianUkrainianWar #RussialsATerroristState #Ukraine https://t.co/pI1rnZTj8h",
        "category": "Zahraničí",
        "photos": 24,
        "date": "2024-09-28T09:18:00+02:00",
        "comments": 27
    },
    {
        "title": "Lhali a ještě u toho moralizovali, zuřil Fiala, když mluvil o chování Pirátů",
        "content": "„Ivan Bartoš nemohl odcházet s pocitem, že je vše v pořádku,“ pokračoval Fiala. Čtyři hodiny po úterní ranní schůzce na mimořádné tiskové konferenci oznámil, že navrhne prezidentovi Petru Pavlovi, aby Bartoše ke 30. září z vlády odvolal. „Jednal jsem transparentně, přímo,“ prohlásil Fiala a postěžoval si na šéfa poslaneckého klubu Pirátů. „(Jakub) Michálek mi nezvedl telefon a vykládal o mně lži,“ prohlásil předseda vlády. Michálek na tiskové konferenci Pirátů tvrdil, že Fiala byl v nekomfortní pozici, když na něj tlačili místopředsedové ODS Zbyněk Stanjura a Martin Kupka, jihočeský hejtman Martin Kuba a místopředseda Sněmovny Jan Skopeček, že když Bartoše neodvolá, půjde on sám. „Jde o to, aby Piráti nekoukali ODS pod ruce,“ tvrdil Michálek. „Absolutně odmítám řeči o tom, že jsem jednal pod tlakem údajné schůzky, které se měli zúčastnit pánové Kupka, Stanjura, Skopeček či Kuba. Nikdy se takováto schůzka neuskutečnila,“ ohradil se hned Fiala i další politici občanských demokratů. „My přece nemůžeme pokračovat, že budeme lidem říkat: ‚Ono se to někdy spraví,‘ když nemáme záruku, že se to spraví. Já jsem tu záruku ztratil. Já jsem dlouhodobě čelil tomu, že nám voliči vyčítají, že některé věci, které jsme slíbili, dlouho trvají, nebo se nedaří. Hlavní a skoro vlajkovou lodí toho, co se nedaří, byla digitalizace stavebního řízení. Já jsem měl skoro jistotu, že pod vedením Bartoše se to opravit nepodaří,“ říká předseda ODS. „Rozhodli se k něčemu, k čemu jsem je nenutil, netlačil, nevyzýval, k čemu je netlačil nikdo z vládní koalice,“ komentoval premiér to, že mu Bartoš při jednání vlády oznámil, že Piráti odcházejí z kabinetu. Na otázku, zda nabídl nebo nabídne ministrovi zahraničí Janu Lipavskému, aby pokračoval ve funkci, až Piráti z vlády odejdou a Lipavský stranu opustí, jak deklaroval, odvětil: „Nepředbíhejme, já jsem s Janem Lipavským v kontaktu. Je výborný ministr zahraničí a to je důležité sdělení.“ Fiala řekl, že chce mít v řádu dnů definitivní podobu vládní změny.",
        "category": "Domácí",
        "photos": 96,
        "date": "2024-09-28T18:34:00",
        "comments": 667
    },
    {
        "title": "Hurikán Helene za sebou v USA zanechal pás zkázy. Zemřelo 52 lidí",
        "content": "Kvůli hurikánu se kromě toho podle AP ocitly více než tři miliony odběratelů bez dodávek elektřiny. Živel způsobil škody za miliardy dolarů a mnoho lidí záplavy stále ohrožují. Podle AP za sebou bouře zanechala rozsáhlý pás zkázy. Vítr lámal stromy a ničil domy, na některých místech se objevila i tornáda. Mezi více než čtyřmi desítkami mrtvých jsou i tři hasiči, žena se svými jednoměsíčními dvojčaty nebo osmadevadesátiletá seniorka, píše AP. Mrtvé po úderu Helen evidují úřady ve státech Florida, Georgia, Severní i Jižní Karolína a Virginie. Helene, kterou v některých okamžicích provázely větry o rychlosti až 225 kilometrů v hodině, udeřila v noci na pátek na Floridu jako hurikán čtvrtého stupně na pětibodové škále. Nad pevninou živel postupně zeslábl až na tropickou cyklónu, čili oblast sníženého tlaku vzduchu. Ovšem zatímco vichr pomíjel, intenzivní déšť v oblastech na sever od Floridy způsoboval extrémně nebezpečné podmínky. Na jihu Apalačského pohoří, zejména v částech Tennessee a Severní Karolíny, vyvolala bouře katastrofální záplavy, uvedla v pátek Národní meteorologická služba (NWS). Úřady a obyvatelé podle Reuters s obavami sledují hráze několika přehrad. Podle AP je západ Severní Karolíny prakticky odříznut od světa, protože sesuvy půdy a záplavy si vynutily uzavření dálnice Interstate 40 a další silnice. Pod vodou se ocitly části města Asheville, které má přibližně 70.000 obyvatel. Vodní dílo Nolichucky ve státě Tennessee je kvůli extrémním srážkám na pokraji protržení a úřady vyzvaly obyvatele žijící níže pod ním, aby se okamžitě evakuovali, píše list The New York Times (NYT), podle něhož se to týká přibližně šesti tisíc lidí. „K protržení může dojít kdykoliv,“ řekla Elisabeth Thompsonová, mluvčí úřadu, který přehradu spravuje. Bez dodávek elektrického proudu dnes bylo nejméně 3,5 milionu odběratelů v pěti amerických státech a úřady varují, že jejich obnovení by mohlo zabrat několik dní.",
        "category": "Zahraničí",
        "photos": 30,
        "date": "2024-09-28T19:00:00",
        "comments": 0
    },
    {
        "title": "Golfistka Melecká obsadila na turnaji LET ve Francii patnácté místo",
        "content": "Melecká obešla obě úvodní kola shodně na 73 ran a s bilancí +4 prošla cutem na 44. pozici. Dnes ani jednou neztratila, pětkrát skórovala a výkonem 66 ran se podělila o nejlepší výkon dne. Celkově zapsala skóre -1. Kousková, jež se před závěrečným kolem držela v paru na 16. místě, dnes zahrála 73 ran a se skóre +2 klesla na dělené 32. místo. Tamburliniová vstupovala do finále z vedoucí pozice, dnes ale zahrála na rozdíl od předchozích kol jen v paru. Dotáhla se na ni Kirsten Rudgeleyová z Austrálie, která po druhém kole čtyři rány ztrácela, v rozstřelu na první dodatečné jamce ale čtyřiadvacetiletá Švýcarka druhé vítězství v sezoně i kariéře uhájila. v Deauville ve Francii (par 71, dotace 375.000 eur): 1. Tamburliniová (Švýc.) 206 (68+67+71) - v rozstřelu na 1. dodatečné jamce, 2. Rudgeleyová (Austr.) 206 (66+73+67), 3. De Roeyová (Belg.) 207 (70+71+66), 4. Komulainenová (Fin.) 208 (72+69+67), Cartaová (It.) 208 (67+72+69) a Dimmocková (Angl.) 208 (69+67+72), ...15. Melecká 212 (73+73+66), 32. Kousková (obě ČR) 215 (72+70+73).",
        "category": "Ostatní",
        "photos": 0,
        "date": "2024-09-28T18:12:00+02:00",
        "comments": 0
    },
    {
        "title": "Rychlík míří do Senátu, Pavera neobhájil. ANO vítězem není, řekla Pekarová",
        "content": "„Břetislav Rychlík bude velmi platným členem našeho klubu i celého Senátu. Herbert Pavera bohužel úspěšný nebyl. Byl to nelehký souboj a zhostil se ho čestně. Děkuji mu za dosavadních šest let,“ komentovala na tiskové konferenci předsedkyně TOP 09 Markéta Pekarová Adamová. „V senátních volbách jsme zvýšili náš zisk opět o sto procent. Obhajovali jsme jeden, nyní jsme na dvou mandátech celkově. Ukazuje se, že lidé, kteří do Senátu patří, v něm nakonec také usednou,“ uvedla dál Pekarová. Srdečně gratuluji Břetislavu Rychlíkovi ke zvolení senátorem! Jsem moc ráda, že TOP 09 jako navrhující strana opět zdvojnásobila počet senátorů. Těší mě také úspěch Jiřího Drahoše a Miroslava Bárty, které jsme od počátku podporovali. Děkuji našim voličům za důvěru a hlasy! Pekarová si připouští, že dosud nejsilnější senátní klub ODS a TOP 09 po letošních volbách oslabil, avšak si dál udržuje demokratickou většinu. Hlavním cílem strany podle ní bylo, aby neposilovala populistická hnutí a extremisté. „Horní komora dál zůstává tak potřebnou pojistkou pro naši demokracii,“ sdělila. „ANO bych za vítěze neoznačila, ale oproti jeho běžným výsledkům se mu daří posílit,“ řekla Pekarová. To je podle ní motivace k přemýšlení nad jednotlivými kandidáty a koalicemi pro další volby. Spolupráce vládních stran se podle ní nicméně nyní opět osvědčila. Miloše Vystrčila (ODS) by předsedkyně TOP 09 na postu předsedy Senátu ráda udržela. Další místa, včetně místopředsedy Tomáše Czernina, budou podle ní předmětem dalších jednání. Režisér Rychlík v Brně získal 67,8 procenta. Po prvním kole volby byl favoritem, Podivinskou s výsledkem 28,8 procenta hlasů předčil o více než pět procentních bodů. Senátor Pavera naopak před týdnem za Navrátilem zaostával, což se projevilo v Opavě i dnes. Navrátil dostal 63,7 procenta. Minulý týden primátor dosáhl na 49,5 procenta hlasů, byl tak jen půl procentního bodu od vítězství už v prvním kole. Pavera získal 28,1 procenta. V dalších třech obvodech o post senátora usilovali kandidáti, jimž TOP 09 vyjádřila podporu. V Praze 2 to byl Miroslav Bárta, který zvítězil s téměř 54,5 procentem hlasů. V Chrudimi obhájil Jan Tecl s 52 procenty, avšak v Litoměřicích další obhájce Ladislav Chlupáč s výsledkem 36,8 procenta neuspěl proti kandidátovi ANO Ondřeji Štěrbovi. V prvním kole voleb minulý týden za TOP 09 suverénně obhájil mandát v Praze 12 diplomat Pavel Fischer s výsledkem 53,6 procenta hlasů. Předsedkyně strany Pekarová jeho úspěch označila za záruku, že horní komora i nadále zůstane důležitou pojistkou demokracie. Naopak neúspěšní byli za TOP 09 před týdnem bývalý hokejista a politický nováček Dominik Hašek a pedagog a ředitel ZŠ a MŠ Lyčkovo náměstí Jan Korda. Hašek kandidoval v obvodě Benešov, kde nepostoupil z třetího místa s výsledkem 20,3 procenta. Korda pak v Praze 8 dostal 13,1 procenta hlasů a skončil čtvrtý. Pekarová Adamová už dříve v rozhovoru pro iDNES.cz uvedla, že u senátních voleb pozoruje nejen nižší zájem voličů, ale také kandidátů. V některých obvodech kandidovali pouze tři uchazeči, což pro zemi nepovažuje za přínosné. „Musíme hledat i s koaličními partnery osobnosti pro ty další volby za dva roky do Senátu. Pokusíme se dohodnout v co nejvíce městech,“ řekla k plánům strany.",
        "category": "Volby",
        "photos": 96,
        "date": "2024-09-28T16:34:06",
        "comments": 58
    },
    {
        "title": "Koudelka při prvním startu v Grand Prix obsadil v Hinzenbachu desáté místo",
        "content": "Závod vyhrál domácí Daniel Tschofenig, který stejně jako Koudelka zasáhl do tohoto ročníku Grand Prix poprvé. Celkově vede po sedmi závodech Polák Pawel Wasek, který byl dnes šestnáctý. Má pětibodový náskok na Itala Alexe Insama, který obsadil až 49. místo a nebodoval. V neděli je v Hinzenbachu na programu další závod. Seriál pak vyvrcholí 5. října v Klingenthalu. v Hinzenbachu (Rakousko): 1. Tschofenig (Rak.) 270,4 b. (93+93,5 m), 2. Wellinger (Něm.) 256,8 (90,5+88), 3. Hörl (Rak.) 250,7 (93+86), ...10. Koudelka (ČR) 236,9 (86+82,5). Průběžné pořadí (po 7 z 9 závodů): 1. Wasek (Pol.) 278, 2. Insam (It.) 273, 3. Kraft (Rak.) 245, ...46. Koudelka 26.",
        "category": "Ostatní",
        "photos": 0,
        "date": "2024-09-28T17:57:00+02:00",
        "comments": 0
    },
    {
        "title": "Suverénní vítězství, ANO bude v Senátu slyšet, libují si Babiš i Havlíček",
        "content": "Hnutí ANO poprvé vyhrálo volby do horní komory v parlamentu. Už v prvním kole uspěli dva jeho kandidáti, v tom druhém přidalo ANO dalších šest úspěchů. Obhajovalo přitom jediný mandát. Hnutí by tak podle Babiše mělo mít nárok na jednoho místopředsedu Senátu. „Podle energie a tahu na branku by to mohla být Jana Mračková Vildumetzová,“ řekl. Ta by podle Babiše mohla stanout také v čele senátorského klubu ANO a SOCDEM. Jeho dosavadní předseda Miroslav Adámek svůj mandát neobhájil. „Je to suverénní vítězství a jasné potvrzení toho, že naše hnutí je na vzestupu,“ pochvaloval si Havlíček. První místopředseda hnutí už má plány, jak tento úspěch přetavit v další práci. „Určitě budeme chtít zastoupení ve vedení Senátu a především, zaručíme se o to, aby Senát nefungoval jako automat na zvrácené návrhy pětikoalice,“ řekl. Babiš označil za důležité, že bude v Senátu slyšet objektivní hlas. „Pokud máme příští týden znovu na pořadu Sněmovny tu podvodnou daňovou reformu, kde pětikoalice chce, aby zaměstnanci dále pracovali za méně peněz, tak v Senátu potřebujeme někoho, kdo to lidem vysvětlí tak, že je to podvod na voliče,“ sdělil. Šéf hnutí si ale nemyslí, že větší zastoupení jeho hnutí v horní komoře parlamentu změní současnou politickou situaci. „Většina proti hnutí ANO tam zůstává. Uvidíme, kam se přikloní pan Šlachta, ale pětikoalice má většinu,“ uvedl. Dosavadní Senát nebyl podle Babiše kritický k zákonům, které navrhovaly strany vládní koalice. „Předpokládám, že naši noví senátoři budou aktivní a budeme o nich slyšet,“ dodal Babiš s tím, senátorský klub ANO a SOCDEM bude fungovat i nadále. „Pan Vícha byl společný kandidát, takže se s tím počítá,“ řekl. Hnutí ANO tak po vítězství v evropských i krajských volbách slaví další triumf. „Není pochyb o tom, že jsme suverénně nejsilnější stranou v České republice,“ podotkl Havlíček. Ke spekulacím, zda do stejného klubu vstoupí i předseda hnutí Přísaha Robert Šlachta, nechtěl Havlíček nic konkrétního říkat. „Je to zatím předčasné, budeme to řešit. Musíme si to říct v rámci klubu a vedení hnutí,“ uzavřel.",
        "category": "Volby",
        "photos": 7,
        "date": "2024-09-28T17:56:10",
        "comments": 98
    },
    {
        "title": "Na Náchodsku obhájil Červíček, agitaci na jeho podporu v Polici prověřuje policie",
        "content": "Volební účast je srovnatelná s druhým kolem senátních voleb před šesti lety. Tehdy Červíčka poslalo do Senátu přes 12 tisíc voličů, nyní přes 13 tisíc. Obvod číslo 47 sahá téměř od Hradce Králové po část Broumovska. „Každý potřebuje občas vnímat, že to, co dělá, má smysl. Nepochybuji o tom, že lidé volili nejen značku, ale především jméno. Jsem zvyklý si věci odpracovat, dotahovat do konce, věnuji se každodenním záležitostem v regionu stejně jako velkým věcem. Věřím, že tohle všechno voliči zohlednili a díky tomu jsem výrazně uspěl,“ řekl Martin Červíček a poděkoval voličům za obě kola hlasování. Porážku bere jaroměřský starosta Jan Borůvka spíš jako milník k další politické kariéře. „Druhé místo přijímám se ctí, protože jsem dostal 8 313 hlasů. Je to neskutečný výsledek, protože ve veřejné správě jsem teprve dva roky. Je to pro mě zavazující, zřejmě asi svou práci dělám dobře, když jsem dokázal oslovit tolik voličů. Pan Červíček má za sebou čtyři roky jako náměstek hejtmana, čtyři roky jako hejtman a šest let jako senátor. Byl to silný soupeř, ale vypořádali jsme se s tím se ctí,“ uvedl Borůvka. Víc podle svých slov udělat nemohl, pomáhal mu úzký tým, poděkoval zejména své paní, která se také na volbách podílela. Politolog a publicista Jiří Štefek čekal těsnější rozdíl mezi kandidáty a mírně favorizoval Červíčka, výsledek druhého kola podle něj však překvapivý není: „Region je spíše pravicový a vždy stál na straně lidovců či ODS. Martinu Červíčkovi se podařilo zmobilizovat voliče vládních stran proti ANO, tím se mu povedlo odčinit výsledek z prvního kola senátních voleb a krajských voleb. Výsledek přes 60 procent pro Červíčka je velice přesvědčivý. Místní ho ocenili za to, co dosud dělal, a dali mu mandát, aby pokračoval.“ Politolog odhaduje, že obhajoba senátního mandátu pomůže Červíčkovi v tom, že může sebevědoměji vyjednávat o krajské koalici s hnutím ANO coby vítězem. Deník.cz dnes upozornil, že Červíčkovou volební kampaní se zabývá policie. Ve prospěch senátního kandidáta údajně ve čtvrtek po 14. hodině v Polici nad Metují v místním rozhlase zazněla agitace, aby jej lidé přišli volit. Zákon však vylučuje obecní i krajská média z volebních kampaní. „Zabýváme se oznámením směřujícím k vedení předvolební kampaně na Náchodsku. Věc je v šetření v Polici nad Metují, nemůžeme v tuto chvíli uvést víc informací,“ uvedla pro portál iDNES.cz mluvčí policie Martina Jandová. Znovuzvolený senátor odmítl, že by o této záležitosti cokoli věděl, zjistil to až z médií. „Já ani nikdo z mého týmu si nic v Polici nad Metují neobjednával. Jestli může někdo dát nějaké vysvětlení, pak pouze v Polici. Nijak to nesouvisí s nějakou objednanou reklamou, to kategoricky vylučuji,“ odmítá Červíček spojitost s rozhlasovou agitací. Polický starosta Jiří Škop (ODS) připustil, že příspěvek do obecního rozhlasu inicioval, aniž v tom viděl něco špatného. „Když jsme s kolegyní řešili hlášení do místního rozhlasu, požádal jsem ji, aby tam zazněla žádost, aby lidé přišli Martina Červíčka podpořit k volbám. Neuvědomil jsem si, co to možná způsobí. Nemám pocit, že by došlo k porušení zákona,“ tvrdí starosta Škop, který byl na kandidátce Červíčkových Silných lídrů pro kraj, ale do krajského zastupitelstva se tentokrát nedostal. Poražený Jan Borůvka soudí, že je politováníhodné, pokud byl porušen volební zákon. „Druhé kolo to ale zásadně neovlivnilo, nebylo to organizované,“ řekl Borůvka. V prvním kole senátních voleb před týdnem k urnám dorazilo pouze 34,55 procenta voličů. Tehdy Martin Červíček obdržel 48,73 procenta hlasů. Druhý skončil Jan Borůvka s 30,8 procenta. Z klání tehdy vypadl náchodský radní a režisér Tomáš Magnusek (TMS) se ziskem 20,45 procenta, ačkoli jej podporovali všichni čtyři bývalí senátoři. Oba senátní soupeři se před týdnem dostali do krajského zastupitelstva. Jan Borůvka tam pronikl poprvé coby poslední celkem z osmnácti zastupitelů za ANO, které v Královéhradeckém kraji vyhrálo. Dosavadní hejtman Martin Červíček, jenž vedl koaliční kandidátku Silní lídři pro kraj, posbíral ze všech politiků nejvíc preferenčních hlasů, přes 7,5 tisíc. Týden mezi oběma koly senátních voleb byl přitom turbulentní. Voliči rozdali mandáty tak, že vítězné hnutí ANO tentokrát nelze obejít, jak se stalo před osmi lety. Zástupci ANO s hlavní tváří hronovským starostou Petrem Koletou se v pondělí setkali se Silnými lídry pro kraj, jenže se neshodli zatím ani na počtu radních. Koleta i Červíček dali už předtím najevo, že oba chtějí hejtmanské křeslo. Koalice ANO a Silných lídrů by složila v 45členném zastupitelstvu většinu 31 hlasů. V úterý v podvečer na hronovskou radnici přijeli za Koletou a jeho týmem také vyjednávači z Hlasu samospráv (SOCDEM, Rozvíjíme Hradec a Společně pro kraj), kteří mají tři zastupitele. „Do dalších jednání s námi půjde Hlas samospráv, budeme vystupovat v počtu 21,“ potvrdil ve středu lídr ANO, hronovský starosta Petr Koleta, jenž trvá na křesle hejtmana a má oporu v šéfovi krajské SOCDEM, starostovi Náchoda Janu Birkem. Podle toho je Petr Koleta nezpochybnitelným kandidátem na hejtmana: „Jakékoliv diskuse, že by jím byl současný hejtman Martin Červíček, jsou liché.“ Birke chce být pouhým zastupitelem a potenciální místo pro Hlas samospráv v radě by mělo patřit jedničce kandidátky - exhejtmanovi Jiřímu Štěpánovi (SOCDEM). Narychlo dojednaný dvojblok Martina Červíčka rozladil, bude proto chtít nejdřív se domluvit se svými partnery uvnitř Silných lídrů. „To, že jsem se stal znovu senátorem, nemění nic na tom, o co usiluji v souvislosti s tím, jak má být řízen kraj: v čem má pokračovat, co by mělo být tou kontinuitou, vytvořením týmu, který ponese odpovědnost za jednotlivé oblasti a bude připravený vzít na sebe odpovědnost, bude schopen spolupracovat. To jsou základní věci při vyjednávání o novém vedení kraje, žádná licitace nebo osobní ego, ale spíš schopnost partnerů důvěryhodně a opravdu partnersky se domluvit na spolupráci. Mám pocit, že to zatím z vyjednávání úplně necítím. Sešli jsme se jednou, dali nám nabídku, s kterou jsme nesouhlasili, dali jsme protinabídku a dohodli se, že se potkáme v dalších dnech. Ale mezitím se ANO potkalo s Hlasem, podali si ruku na spolupráci a já se to dozvídám z médií, nepřipadá mi to jako standardní vyjednávání, jak se má vytvořit nové vedení kraje,“ řekl Červíček nahněvaně po senátních volbách. Tvrdí však, že za každou cenu nechce dávat dohromady něco, co pak nebude fungovat. Nechce ani, aby to, co budoval čtyři roky, přišlo vniveč. Zájem o hejtmanskou funkci nechtěl potvrdit, prý nebude nic vzkazovat přes média. Další schůzka s ANO se má konat v pondělí. Je však zatím otevřené, jestli vůbec jeho formace bude v jednání s ANO pokračovat.",
        "category": "Hradec Králové",
        "photos": 10,
        "date": "2024-09-28T15:00:00+02:00",
        "comments": 2
    },
    {
        "title": "Belgická cyklistka Kopecká obhájila titul mistryně světa v silničním závodě",
        "content": "Trojice českých reprezentantek Nikola Nosková, Barbora Němcová a Nela Slaníková, která zastoupila zdravotně indisponovanou Julii Kopeckou, náročný a více než čtyřhodinový závod nedokončila. Osmadvacetiletá staronová šampionka rozhodla o svém triumfu v závěrečném spurtu šesti závodnic. Zlato obhájila jako první cyklistka od roku 2013, kdy se to povedlo nizozemské legendě Marianne Vosové. Hned v úvodu trasy o délce přes 154 kilometrů skrápěl peloton déšť, s nímž se pak závodnice v dalším průběhu potýkaly ještě několikrát. Dlouho se ale nedělo nic mimořádného, až 43 kilometrů před cílem se v čele odpojily Nizozemka Riejanne Markusová s Belgičankou Justine Ghekiereovou a začalo se závodit naplno. Belgická cyklistka Lotte Kopecká v cíli hromadného závodu na mistrovství světa. Po dalších deseti kilometrech se skupinka uprchlic rozrostla, když se k Markusové s Ghekiereovou přidaly Vosová s Australankou Ruby Rosemanovou-Gannonovou. V nájezdu do posledního okruhu o délce 27 kilometrů měly minutový náskok k dobru. Rozhodnuto přesto ještě ani zdaleka nebylo. Netrvalo dlouho a přihnaly se ještě Longová Borghiniová, Němka Liane Lippertová a Nizozemka Demi Volleringová, druhá žena nedělní časovky. O chvíli později se to povedlo i Dygertové. Ve spolupráci s Vosovou, která mezitím odpadla, se do hry vrátila Lotte Kopecká, jíž se vzápětí podařilo vedoucí skupinku natáhnout a roztrhat. Zdálo se, že medaile si rozdělí silná čtyřka, v níž byly vedle Kopecké Longová Borghiniová, Lippertová a Volleringová. S náskokem vedoucí kvarteto však začalo s blížícím se cílem taktizovat, čehož využily Dygertová a Rosemanová-Gannonová. Ve spurtu měla nejvíce sil Kopecká, ale Dygertová vydřela stříbro a z Curychu tak má po bronzu z časovky druhou medaili. Longová Borghiniová dosáhla v silničním závodě MS na třetí bronz, třetí byla i v letech 2012 a 2020. Belgická cyklistka Lotte Kopecká se zlatou medailí z hromadného závodu na mistrovství světa. „Byl to opravdu mrzutý a pošmourný den, jak pršelo a nebylo teplo. Při stoupání do kopců se člověk zahřál a pak při sjezdu dolů zase hodně prochladl. I když jsem si prožila řadu těžkých chvilek, snažila jsem se uchovat si hlavně klidnou hlavu, jak to jen bylo možné,“ řekla Kopecká v rozhovoru pro Mezinárodní cyklistickou federaci (UCI). Při průjezdu cílem si vychutnala prvenství naplno, ale namísto oslavných slov připomněla v rozhovoru památku osmnáctileté švýcarské juniorky Muriel Furrerové, která zemřela v pátek na následky pádu ve čtvrtečním silničním závodě. „Nemohla jsem tomu uvěřit, že jsem vyhrála... Ale já bych tady chtěla hlavně vyjádřit soustrast rodině Muriel. Když tam byla na začátku ta minuta ticha a viděla jsem plakat švýcarské závodnice, to je prostě něco, co vidět nechcete. I pro ně to musel být velmi těžký okamžik,“ podotkla Kopecká. závod s hromadným startem: Ženy elite (154,1 km): 1. L. Kopecká (Belg.) 4:05:26, 2. Dygertová (USA), 3. Longová Borghiniová (It.), 4. Lippertová (Něm.), 5. Volleringová (Niz.), 6. Rosemanová-Gannonová (Austr.) všechny stejný čas, ...Nosková, Slaníková, Němcová (všechny ČR) nedokončily.",
        "category": "Cyklistika",
        "photos": 5,
        "date": "2024-09-28T17:39:00+02:00",
        "comments": 12
    },
    {
        "title": "Hnutí ANO na volbách do Senátu vydělá, ODS ztratí přes čtyři miliony",
        "content": "Příspěvek ze státního rozpočtu na mandát poslance a senátora činí ročně 900 tisíc korun. Mezi ekonomicky poražené patří i Piráti. Vzhledem k tomu, že jejich senátor Lukáš Wagenknecht neobhájil mandát v Praze 8, přijdou ročně o 900 tisíc korun. Shodně o jeden mandát si polepšilo hnutí STAN a TOP 09, takže příspěvek jim naopak o stejnou částku vzroste. Příspěvek pro koaliční KDU-ČSL zůstane stejný, protože bude mít nadále 12 senátorů. Hnutí ANO se navíc minulý týden stalo ekonomickým vítězem krajských voleb. Oproti roku 2020 získalo navíc 114 krajských zastupitelů, což mu přinese o 28,5 milionu korun víc. Celkem bude dostávat 73 milionů korun. Naopak zásadně si pohoršili vládní Piráti, kteří přišli o 96 zastupitelů z 99. Přijdou tedy o 24 milionů korun a za tři zastupitele budou dostávat jen 750 tisíc ročně. Všechny letošní plánované volby mají přijít státní rozpočet na 1,6 miliardy korun. Proti loňsku je to nárůst o 910 milionů. Letos v červnu se uskutečnily volby do Evropského parlamentu. Celkové výdaje na volby a politické strany včetně příspěvků stranám proti loňsku vzrostou o tři čtvrtiny na 2,3 miliardy korun.",
        "category": "Volby",
        "photos": 6,
        "date": "2024-09-28T17:35:00+02:00",
        "comments": 4
    },
    {
        "title": "Ve středočeském kraji ANO prohrálo. Hraba triumfoval nad Válkovou",
        "content": "Ani třetí volební štace za posledních osm let neskončila úspěchem pro lékaře Igora Karena (ANO). Poté, co se v roce 2016 nedostal do horní komory parlamentu v Mělníku a o čtyři roky později v obvodu Kolín, neuspěl ani letos na Mladoboleslavsku. Sklonit se tentokrát musel před Ondřejem Lochmanem, kterého si vybralo 60,84 procenta voličů, zatímco poražený Karen přesvědčil 39,15. Navzdory zprvu mimořádně nízkému zájmu nakonec na Mladoboleslavsku dorazilo k urnám 20,76 procenta voličů. Oběma aktérům druhého kola odpadl papírově silný soupeř už před týdnem, kdy se s pouhým třetím místem musel spokojit dosavadní senátor za obvod Mladá Boleslav a dlouholetý primátor města automobilů Raduan Nwelati (ODS). „V mladoboleslavském obvodě se nicméně objevil jiný kandidát vládního tábora – bývalý starosta a teď místostarosta Mnichova Hradiště Ondřej Lochman, který představuje jinou generaci politiků,“ vysvětluje politolog z CEVRO Institutu Ladislav Mrklas. “Každý máme nějakou cestu, a já své zvolení senátorem vnímám jako možnost pomoci svému regionu. Sluší se velmi poděkovat voličům. Dlouhodobě jsem vyrážel za jednotlivými starosty a ptal jsem se jich, s čím by potřebovali pomoct. Myslím si, že právě pravidelný kontakt lidé ocenili,“ říká ke své úspěšné kandidatuře Ondřej Lochman. Do dvou měsíců by se Lochman chtěl s představiteli měst a obcí na Mladoboleslavsku setkat znovu, na jakési pracovní schůzce. „A nepojedu se jim jen představit jako nově zvolený senátor, ale budu se s nimi chtít bavit, co můžeme společně změnit,“ dodává. Za pozornost ovšem stojí i druhý kompletně středočeský obvod, kterým je Benešovsko. Tam síly poměřili poslankyně ANO Helena Válková a obhajující senátor Zdeněk Hraba, který byl dříve členem hnutí STAN. Kvůli konzervativnějším názorům ale odešel jako nestraník do klubu ODS a TOP 09. Hraba v druhém kole nad právničkou a exministryní Helenou Válkovou jednoznačně dominoval už od prvních sečtených okrsků. Jeho náskok pak narůstal a dokonce mu ziskem 15 754 hlasů vynesl místo na špici v celorepublikovém žebříčku druhého kola senátních voleb. Pro vítězného Hrabu hlasovalo 67,1 procenta voličů, pro poraženou kandidátku ANO pak 32,89 procenta. Volební účast ani na Benešovsku nebyla nikterak vysoká, dosáhla 19,10 procenta. “Děkuji lidem, kteří přišli k volbám za množství hlasů, jež jsem od nich obdržel, je to opravdu vysoké číslo. A děkuji i těm, kteří dali hlas Heleně Válkové, neboť mi byla silnou a důstojnou soupeřkou,“ uvedl ke svému znovuzvolení senátor za obvod Benešov Zdeněk Hraba (ODS). “Především bych rád pokračoval v započaté práci, chtěl bych zůstat v ústavně-právním výboru i v komisi pro ústavu, protože to je mi jako právníkovi nejbližší. Pro Benešovsko budu chtít přispět k dostavbě dálnice D3 i vysokorychlostní železnice. Doprava je stěžejní, protože třeba z jižních částí mého senátorského obvodu je pro lidi velmi obtížné dostat se směrem na Prahu,“ představuje priority prvních let nového mandátu Zdeněk Hraba. Část Středočechů promluvila do víkendových voleb také ve dvou obvodech, které do kraje zasahují jen malou částí území. Obyvatelé z Hořovicka tak pomohli rozhodnout, že senátorem za Rokycansko se stal se ziskem 56,12 procenta Miroslav Kroc (STAN). Starosta obce Břasy a první místopředseda České obce sokolské v přímém souboji porazil zástupce ANO Petra Vanku (43,87 procenta hlasů). Lidé ze severní části okresu Kladno zase svými hlasy ovlivnili výsledek voleb v obvodu Litoměřice. Tam uspěl lékař Ondřej Štěrba (ANO), kterého si vybralo 63,21 procenta voličů. Naopak senátor za ODS Ladislav Chlupáč svůj post ziskem 36,78 neobhájil a v horní komoře parlamentu tak končí.",
        "category": "Praha a střední Čechy",
        "photos": 5,
        "date": "2024-09-28T14:00:00+02:00",
        "comments": 21
    },
    {
        "title": "Jurečka: Vnímám volání po změně v čele strany. Jejím nositelem ať je Grolich",
        "content": "„Vnímám a slyším i u nás v lidové straně volání po změně,“ uvedl Jurečka ve volebním štábu KDU-ČSL po druhém kole senátních voleb. Ty podle něj pro KDU-ČSL dopadly „poměrně dobře, ale nebyl to jednoznačný úspěch“. Strana obhajovala dvě senátorská křesla a dvě taky získala. Už v prvním kole uspěl Jiří Čunek, z druhého kola se pak nově do Senátu dostal starosta Svitav David Šimek. „Minulý týden jsme všichni mohli vidět, že máme v našich řadách lidi, kteří umí dělat politiku velmi dobře. A umí ji dělat nejen z pohledu věcnosti, ale i z pohledu prezentace. Takovou změnou by i pro mě byl Jan Grolich, ale ten se musí rozhodnout,“ pokračoval Jurečka. Lidovec Grolich minulý týden dovedl na jižní Moravě koalici SPOLU k vítězství v krajských volbách, koalice tam od voličů dostala téměř 40 procent hlasů a Grolich se stal nejkroužkovanějším politikem v celém Česku. Konkrétně získal 46 854 preferenčních hlasů. „Pokud je tady volání po změně, tak tím, kdo by byl nositelem té významné změny, tak v tomto okamžiku, když se rozhlédnu po lidové straně mezi lidmi, kteří mají odpracováno, mají mandát a důvěru, tak by to měl být Jan Grolich,“ řekl dále ministr práce a sociálních věcí. Jan Grolich zatím k tomu jasné stanovisko nedal. „Budu to komentovat až v úterý po krajském výboru,“ napsal v sobotu odpoledne iDNES.cz staronový hejtman Jihomoravského kraje. Jurečka si letos v lednu stanovil tři podmínky, které musí splnit, aby jako předseda pokračoval. Učinil tak poté, co vyšlo najevo, že na ministerstvu práce loni v prosinci pokračoval vánoční večírek po střelbě na filozofické fakultě. První podmínkou bylo zvrátit nízké preference strany. „Preference jsou za poslední tři a půl měsíce v rozptylu zhruba od dvou do pěti a půl procenta,“ konstatoval v sobotu Jurečka. Druhou podmínkou bylo uspět v evropských volbách. To se lidovcům nepovedlo, do Evropského parlamentu se dostal jen jeden europoslanec, předtím měli dva. „Evropský mandát jsme nezískali velmi těsně. Bohužel Nejvyšší správní soud nám nedal šanci výsledek přepočítat. Kdyby byl přepočítán, byl bych si jistý, že bychom europoslance měli, ale to už je kdyby,“ dodal. Lidovecká kandidátka Michaela Šojdrová se totiž do Evropského parlamentu nedostala jen zhruba o 600 hlasů. Po volbách se jí ozvali příznivci z vesnic ve Zlínském kraji s tím, že ji kroužkovali, ale ve výsledcích se to neprojevilo. Soud ale pochybení neshledal. Třetí Jurečkovou podmínkou byl úspěch v krajských a senátních volbách. Jestli se bude o post předsedy strany znovu ucházet, by Jurečka měl definitivně říct příští týden po jednání předsednictva a celostátního výboru. V krajích navíc zasednou krajské výbory, které se touto otázkou budou také zabývat.",
        "category": "Domácí",
        "photos": 5,
        "date": "2024-09-28T17:22:00+02:00",
        "comments": 48
    },
    {
        "title": "České házenkářky v druhém utkání na turnaji v Chebu porazily Island",
        "content": "České reprezentantky naposledy prohrály s Islandem v listopadu 2011 a roli jasných favoritek potvrdily i nyní, přestože jim znovu scházely zraněné dvě největší opory - kapitánka Malá a střelkyně Jeřábková. Mezi tyčemi tentokrát dostala od úvodu šanci mladá gólmanka Wizurová a za první půli inkasovala jen osmkrát. Po nervózním začátku se favorit od stavu 5:5 chytil a sérií čtyř branek odskočil do vedení 11:6. Do přestávky zvýšil náskok na šest gólů. I po změně stran Češky zpočátku pokračovaly v dominantním výkonu a po trefě Cholevové si vytvořily už dvouciferné vedení. Podobně jako v pátek proti Polsku ale neudržely po celých 60 minut nasazené tempo a severský soupeř v závěru ztrátu o polovinu snížil. „Co se týče technických chyb, bylo to podobné jako včera. Ale s čím jsem spokojen, to je obrana. Pokračovali jsme v tom, co jsme začali včera. Klíčový faktor vítězství byla obrana a brankářky, v útoku nám ještě vše nevycházelo podle představ, tam máme co zlepšovat,“ řekl v nahrávce pro média Dahl. Národní tým obsadil v jubilejním 50. ročníku turnaje druhé místo za Polskem, které vedle pátečního vítězství ve čtvrtek rozdrtilo Island o 11 branek. Dahlovy svěřenkyně se k další přípravě před mistrovstvím Evropy sejdou na konci října. „Hráli jsme bez dvou opor, jsem extrémně spokojený s tím, co jsem viděl od mladých hráček. Byl to pro nás dobrý test. To, na čem jsme v týdnu na kempu pracovali, jsme se snažili přenést do utkání. Turnaj přinesl více plusů než minusů,“ dodal třiapadesátiletý trenér. Česko - Island 26:21 (14:8)Sestava a branky Česka: Wizurová, Kudláčková, Novotná - Königová, Stříšková 4, Kordovská 1, Andrýsková, Šustáčková 2, Desortová 3, Stellnerová 3, Kuxová 5, J. Franková 1, Smetková 2, A. Franková, Kovářová, Jestříbková, Cholevová 4, Eksteinová 1. Nejvíce branek Islandu: Albertsdóttirová 7. Rozhodčí: Beňuš, Uhlíř (oba ČR). Vyloučení: 1:1. Diváci: 680.",
        "category": "Ostatní",
        "photos": 0,
        "date": "2024-09-28T17:16:00+02:00",
        "comments": 0
    },
    {
        "title": "Cíl byl ubránit Senát před levicovými populisty, to se podařilo, říká Fiala",
        "content": "Před volbami za dobrý výsledek považoval sedm či osm mandátů pro ODS. V sobotu už ale zdůrazňoval něco trochu jiného: „Nejdůležitější je, jak uspějí kandidáti vládní koalice.“ Šéf Senátu Miloš Vystrčil před sečtením výsledků voleb vyslovil přání, aby se ve druhém kole podařilo zastavit tsunami ANO. Což se částečně stalo. „Zůstáváme nejsilnější v Senátu, čeká nás hodně práce,“ řekl šéf senátního klubu ODS a TOP 09 Zdeněk Nytra. Nic se nemění na tom, že ODS a TOP 09, která má nejsilnější vládní klub, chce udržet křeslo šéfa Senátu pro Vystrčila. Nejsilnější vládní strana ODS měla ve druhém kole senátních voleb devět kandidátů. Už po prvním kole občanští demokraté věděli, že ztratili mandáty v pěti obvodech – na Břeclavsku, Jablonecku, Mladoboleslavsku, Prostějovsku a na Rokycansku. S reálnou šancí na úspěch šla ODS do druhého kola v pěti senátních obvodech, kde její kandidáti postoupili z prvního místa. A všichni také uspěli. Post obhájil senátor Zdeněk Hraba na Benešovsku, jehož soupeřkou byla exministryně Helena Válková z ANO. Jan Tecl v Chrudimi porazil Vladimíra Slávka z ANO, a hejtman Martin Červíček na Náchodsku porazil Jana Borůvku, taktéž z ANO. Uspěl i předseda Českého paralympijského výboru Zbyněk Sýkora v Českých Budějovicích v souboji s kandidátem ANO Ladislavem Ondřichem. Pátou senátorkou, která potvrdila úspěch z prvního kola voleb, je Vladimíra Ludková v Praze 8 proti Zdeňku Kučerovi, který rovněž reprezentoval ANO. Posilou senátního klubu ODS a TOP 09 mohou být Pavel Fischer, který uspěl už v prvním kole a byl nominantem TOP 09, zatímco v minulém období fungoval jako nezařazený senátor. Dále Břetislav Rychlík, který uspěl v Brně a nominovala ho také TOP 09. A konečně ještě politolog Stanislav Balík, jenž kandidoval jako nezávislý na Šumpersku, ale je zastupitelem za ODS v Bludově. Premiér a předseda ODS Petr Fiala také Balíkovi, s nímž se zná, po volbách k úspěchu pogratuloval.",
        "category": "Volby",
        "photos": 18,
        "date": "2024-09-28T16:54:00",
        "comments": 235
    },
    {
        "title": "U Kanárských ostrovů se potopila loď s migranty. Zemřelo nejméně devět lidí",
        "content": "Neštěstí se stalo v noci na sobotu poblíž ostrova El Hierro, jenž je součástí Kanárských ostrovů. Ty řadu migrantů považuje za vstupní bránu do Evropy. Lodě s běženci k španělskému souostroví obvykle vyplouvají od pobřeží afrického Senegalu. Člun s běženci se potopil během záchranné operace. „Všichni migranti na palubě se během záchrany nahrnuli na jednu stranu člunu, který se kvůli tomu převrhl,“ řekl šéf španělské námořní záchranné služby Manuel Barroso. Situaci navíc podle něj extrémně komplikoval vítr a slabá viditelnost. Španělské úřady uvedly, že migranti byli z Mali, Mauritánie a Senegalu. Kromě toho během noci dopluly na Kanárské ostrovy další tři čluny s celkem 208 migranty. Takzvanou atlantickou migrační trasu, která je jednou z nejnebezpečnějších na světě, obvykle využívají běženci ze subsaharské Afriky. Při pokusu dostat se do Evropy na přeplněných a polorozpadlých lodích v posledních letech zahynuly tisíce migrantů. Od začátku roku se na Kanárských ostrovech vylodilo přes 22 tisíc přistěhovalců, což je více než dvojnásobek oproti loňskému roku.",
        "category": "Zahraničí",
        "photos": 61,
        "date": "2024-09-28T11:33:00+02:00",
        "comments": 25
    },
    {
        "title": "Dukla - Liberec 1:4, rychlý obrat po přestávce, zářil střídající Letenay",
        "content": "Slovan v nejvyšší soutěži zvítězil na Dukle po pěti duelech a v lize vyhrál po třech utkáních. V neúplné tabulce se posunul na šesté místo. Pražané nenavázali na poslední domácí triumf nad Českými Budějovicemi ani na středeční postup v poháru přes Ústí nad Orlicí a v lize potřetí za sebou nezvítězili. V tabulce jsou čtrnáctí. „Začátky a konce poločasů máme špatné, i když se na to soustředíme a upozorňujeme na to. Mrzí mě i to, že po inkasovaném gólu hráči sklopí hlavu, během chvíle jsme vyklidili pole,“ smutnil domácí kouč Petr Rada. utkání jsme sledovali minutu po minutě Dukla přitom vstoupila do utkání skvěle a už po 98 sekundách šla do vedení. Zeronik se na pravé straně zbavil dvou protihráčů a jeho střílený centr na zadní tyč doletěl až do sítě. Třiadvacetiletý záložník dal první gól při osmém ligovém startu. Liberec zareagoval aktivně a vytvořil si několik slibných závarů, srovnat ale mohl v 25. minutě paradoxně Enemeho pokusem o lob z poloviny hřiště, míč proletěl zhruba metr nad břevnem. Vzápětí byl blízko 100. brance v nejvyšších soutěžích Řezníček, jehož pokus z bezprostřední blízkosti skvělým reflexem zneškodnil Bačkovský. Severočeši ke konci poločasu stupňovali tlak. Domácí brankář Hruška si ale poradil s Nyarkovou tečovanou střelou zpoza vápna a ve 44. minutě hlavičku ghanského útočníka zastavila tyč. Nyarka nahradil na začátku druhé půle Letenay, který zařídil bleskový obrat. Ve 48. minutě gólman Hruška neudržel Enemeho střelu ze střední vzdálenosti a slovenský útočník míč pohodlně dorazil. Stejná spolupráce zafungovala i o pět minut později, kdy si Letenay naskočil na Enemeho centr a hlavou vstřelil třetí gól v ligovém ročníku. „V poločase jsme si řekli, že takhle to dál nejde. V týmu máme obrovský potenciál, ale bez nasazení a chtíče ty principy hry nikdy nemohou být vidět. Jsem rád za reakci v druhé půli. Letenay je ukázka hráče, který je hladový, pracovitý. Na tréninku vidíme, že jeho zakončení je fantastické,“ chválil trenér Radoslav Kováč. Kolaps Dukly završil v 56. minutě Hlavatý. Liberecký špílmachr po Tuptově chytré patičce zakončil přesnou střelou na přední tyč. Hlavatý se třetí brankou v ligové sezoně dotáhl na Letenaye na čelo týmové tabulky kanonýrů. „Paradoxně vyjma 15 minut po změně stran to od nás bylo spíše povedené utkání. Dostali jsme se brzy do vedení, pak jsme měli velkou šanci, kterou Řezníčkovi reflexivně chytil gólman. První půli jsme byli aktivnější směrem dopředu, ale varoval jsem hráče, že Liberečtí dostanou v kabině čočku,“ krčil rameny Rada. Pražané mohli na konci divoké čtvrthodiny snížit, což se jim nakonec kuriózním způsobem nepodařilo. Vondráškova hlavička směřovala do sítě, na brankové čáře ji ale ještě tečoval Mešanovič a videorozhodčí odhalil jeho ofsajdové postavení. Slovan mohl skóre záhy navýšit, Hlavatého tečovaný centr skončil na tyči. Domácími tři inkasované góly během osmi minut otřásly a v ofenzivě si do konce utkání takřka nic nevytvořili. V nastavení naopak uzavřel skóre z dorážky střídající Višinský. V úplném závěru měl ještě jednu šanci na vstup do Klubu ligových kanonýrů Řezníček, Bačkovský ho znovu vychytal. Liberec poprvé pod vedením trenéra Kováče vyhrál dva soutěžní duely po sobě, ve středu si poradil v poháru s Povltavskou fotbalovou akademií. Venku v lize uspěl po dvou porážkách a čtyři góly v jednom utkání tam dal v nejvyšší soutěži poprvé od loňského května. „Jsme rádi, že jsme to otočili, jinak by byla situace už hodně nervózní, navíc před derby s Jabloncem,“ uzavřel Kováč. Rozhodčí: P. Hocek - M. Leška, D. Zoufalý",
        "category": "Chance Liga",
        "photos": 2,
        "date": "2024-09-28T13:15:00+02:00",
        "comments": 6
    },
    {
        "title": "Kalifornie chce řešit odpad z rychlé módy. Nový zákon má nařizovat recyklaci",
        "content": "Pokud zákon projde, budou moci Kaliforňané přinášet nepotřebné a dokonce i poškozené oděvy a domácí textil do obchodů s použitým oblečením, charitativních organizací a dalších dostupných sběrných míst po celém státě, kde je budou třídit a recyklovat. Návrh zákona známý jako Responsible Textile Recovery Act (Zákon o odpovědném využití textilu) vyžaduje také, aby výrobci oděvů, ručníků, lůžkovin a čalounění zavedli a financovali celostátní program opětovného použití, oprav a recyklace svých výrobků. Informuje o tom list The Guardian. Od roku 1960 se množství textilního odpadu vyprodukovaného v USA zvýšilo téměř desetkrát. V roce 2018 přesáhlo více než sedmnáct milionů tun. Šokujících 85 procent veškerého textilu pak končí na skládkách, kde se z něj uvolňuje metan a do půdy a podzemních vod se vyluhují chemikálie a barviva. Asi jen patnáct procent oděvů a dalšího textilu se znovu použije, přestože odhadem 95 procent materiálů, včetně látek, přízí, vláken, zipů a knoflíků, je recyklovatelných. „Opravdu tvrdě jsme pracovali na tom, abychom konzultovali a nakonec sladili všechny zúčastněné strany v životním cyklu textilu, takže na konci nebyl žádný odpor,“ řekl demokratický senátor Josh Newman k zákonu, který nyní leží na stole kalifornského guvernéra Gavina Newsoma. Návrh zákona podpořilo více než 150 ekologických organizací, správců komunálního odpadu a maloobchodníků, jako jsou řetězce IKEA, Everlane anebo Goodwill. Zastánci tohoto přelomového zákona tvrdí, že pomůže průmyslu přejít na udržitelnou a oběhovou ekonomiku, což by mohlo uvolnit nové příležitosti pro ekologicky prospěšnou výrobu a spotřebu a vytvořit více než tisíc zelených pracovních míst. Podrobnosti o tom, jak bude celý systém fungovat, však zatím nejsou známy. „Jako globální maloobchodní prodejce módy hrajeme důležitou roli, a proto transformujeme naše podnikání směrem k oběhovému hospodářství a snižování emisí,“ uvedla Randi Marshallová, regionální vedoucí oddělení udržitelnosti a veřejných záležitostí společnosti H&M Americas. Dodala, že vzhledem k tomu, že Francie a Nizozemsko již mají podobné zákony, společnost již ví, že to může fungovat. Módní průmysl je největším průmyslovým znečišťovatelem, který je zodpovědný za přibližně deset procent celosvětových emisí uhlíku. To je více než mezinárodní letecká a námořní doprava dohromady. K narůstající ekologické krizi významně přispívá takzvaná rychlá móda, tedy levné a nekvalitní oděvy, které lidé na sebe vezmou jen párkrát. Někteří odborníci však vyjádřili obavy, že právní předpisy by mohly zvýšit náklady pro spotřebitele a postihnout menší a středně velké značky. Udržitelný módní návrhář Yotam Solomon, tvůrce nezávislé unisexové módní značky Virtue, však uvedl, že návrh zákona podporuje. „Myslím, že nový kalifornský zákon je něco, co mělo fungovat už dávno,“ řekl. Dodal, že spotřebitelé by neměli pocítit žádné zvýšení cen, a odhadl, že náklady pro výrobce budou nižší než deset centů na oděv nebo textil. Evropské země byly první, které se problémem textilního odpadu začaly zabývat pomocí legislativy. Francie, která dříve dokázala odklonit zpět k opětovnému použití pouze osmnáct procent textilního odpadu, přijala v roce 2007 zákon o recyklaci textilu. Dnes je míra recyklace textilu v této zemi více než 39 procent, uzavírá The Guardian.",
        "category": "Ekonomika",
        "photos": 2,
        "date": "2024-09-28T17:00:00+02:00",
        "comments": 2
    },
    {
        "title": "PŘEHLEDNĚ: Egyptolog, politolog, režisér. Toto jsou noví senátoři",
        "content": "Poslankyně Jana Mračková Vildumetzová získala mandát již v prvním kole senátních voleb voleb. Od prosince 2014 do listopadu 2016 byla náměstkyní ministra vnitra pro řízení sekce veřejné správy. V letech 2016 až 2019 byla hejtmankou Karlovarského kraje. Od prosince 2016 do konce roku 2019 byla předsedkyní Asociace krajů ČR. Od října 2017 je poslankyně za hnutí ANO, od listopadu 2021 do konce září 2022 byla místopředsedkyní Sněmovny. Senátorem ve volebním obvodu Chomutov bude opět ředitel zoologické zahrady se safari ve Dvoře Králové nad Labem Přemysl Rabas (SEN 21). Ve druhém kole senátních voleb porazil Jaroslava Komínka z KSČM. Miroslav Kroc je starosta Břas na Rokycansku, první místostarosta České obce sokolské. Do komunální politiky se poprvé zapojil v roce 1994, kdy byl jako nestraník za ODS na jedno období zvolen do zastupitelstva Břas. V politice se angažuje od druhé poloviny 90. let. V roce 1997 vstoupil do ČSSD (nyní SOCDEM), jejímž členem byl do roku 2022, poté vstoupil do ANO. Mezi roky 1998 a 2022 byl zastupitelem Domažlic, první dvě volební období působil jako starosta. V letech 2006 až 2012 zasedal ve Sněmovně, kde působil mimo jiné jako místopředseda výboru pro životní prostředí. Zbyněk Sýkora je předsedou Českého paralympijského výboru. V senátních volbách 2024 vyhrál v obvodu České Budějovice první kolo, ve druhém se utkal s kandidátem hnutí ANO Ladislavem Ondřichem. Senátor Pavel Fischer obhájil senátorský mandát už v prvním kole. Je bývalý diplomat. Byl poradcem prezidenta Václava Havla. V letech 2003 až 2010 byl českým velvyslancem ve Francii a Monaku. V lednu 2018 se v druhé přímé volbě neúspěšně ucházel o funkci prezidenta republiky. O post hlavy státu zabojoval i v lednu 2023, nepostoupil do druhého kola volby. Jiří Drahoš se v lednu 2018 ucházel o post hlavy státu jako nezávislý kandidát. Ve druhém kole však prohrál s Milošem Zemanem. V senátních volbách 2018 vyhrál v Praze 4. Fyzikální chemik Jiří Drahoš byl v letech 2009-2017 předsedou Akademie věd České republiky. V listopadu 2022 byl zvolen místopředsedou Senátu. Ve volbách 2024 vyhrál první kolo a následně i druhé. Vladimíra Ludková vyhrála první kolo senátních voleb a následně i kolo druhé. Je místostarostkou Prahy 8 pro sociální oblast a zdravotnictví. Dříve pracovala jako sociální pracovnice. Je zakladatelkou center pro seniory, věnuje se i otázkám duševního zdraví dětí. Mimo jiné byla koordinátorkou osobní asistence pro seniory v Gerontologickém centru v Praze 8 - Kobylisích. Je předsedkyní oblastního sdružení ODS v Praze 8. Miroslav Bárta je egyptolog a archeolog. Od roku 2011 vede výzkum archeologické lokality Abúsír (Egypt). Od roku 2013 je ředitelem Českého egyptologického ústavu. V senátních volbách 2024 kandidoval za STAN. V prvním kole byl sice až druhý, ale ve druhém kole dokázal porazit obhajujícího Marka Hilšera. Senátorem ve volebním obvodu Litoměřice bude lékař a radní Litoměřic Ondřej Štěrba. Ve druhém kole senátních voleb porazil dosavadního senátora Ladislava Chlupáče z ODS. Štěrba je v politice zhruba deset let, je radním města Litoměřice. Jan Schiller ve druhém kole senátních voleb porazil dosavadního senátora Hynka Hanzu z ODS. V obvodu zvítězil v roce 2018 Jaroslav Kubera. Po jeho úmrtí v roce 2020 byl Hanza zvolen v doplňovacích volbách. Jan Schiller je od listopadu 2020 hejtmanem Ústeckého kraje. V říjnu 2017 byl za hnutí ANO zvolen poslancem, v lednu 2021 se mandátu vzdal. Lena Mlejnková je od března 2015 starostkou Semil za hnutí Starostové pro Liberecký kraj, což je krajská varianta hnutí STAN. Ve druhém kole porazila Milana Kroupu z hnutí ANO. „Chtěla bych, pokud se stanu senátorkou, dostarostovat jako neuvolněná, protože v Semilech jsou velké projekty, které bych ráda dokončila a vím, po vzoru Michaela Canova (senátor a starosta Chrastavy), že to lze skloubit časově i pracovně. V krajském zastupitelstvu bych chtěla být pouze řadovým členem,“ řekla před senátními volbami. Jako poslanec byl Lochman zvolen v říjnu 2021 na kandidátce koalice PirSTAN za STAN. Je zastupitele Středočeského kraje, předseda krajského výboru pro dopravu. Od roku 2014 starosta Mnichova Hradiště. Ve druhém kole porazil Igora Karena z hnutí ANO. Zdeněk Hraba obhájil v druhém kole senátních voleb svůj mandát. Je advokát, od roku 2010 je členem zastupitelstva Říčan. V dubnu 2019 byl zvolen členem předsednictva STAN, v září 2022 hnutí opustil. Odchod ze STAN tehdy zdůvodnil tím, že vládní hnutí se podle něj posunulo od hájení zájmů a řešení problémů běžných lidí k prosazování postojů v podstatě opačných, k aktivistické politice. Jan Tecl dokázal obhájit svůj mandát, když ve druhém kole senátní volby porazil Vladimíra Slávku (ANO). Od roku 2016 je zastupitelem Kraje Vysočina. Od roku 2010 je starostou Havlíčkova Brodu, v letech 2006-2010 byl zastupitelem. Od roku 2020 je hejtmanem Královéhradeckého kraje. Ve druhém kole senátních voleb v Náchodě porazil Jana Borůvku. V letech 2012-2014 byl policejním prezidentem. Starosta Svitav David Šimek se stane za stejné město i senátorem. Ve druhém kole porazil dosavadního senátora Michala Kortyše z ODS. Šimek je starostou města od roku 2010, o dva roky později se stal zastupitelem Pardubického kraje, od roku 2015 je místopředsedou politického hnutí Nestraníci. Do Sněmovny byl zvolen v říjnu 2021 na kandidátce koalice SPOLU za KDU-ČSL. Hana Žáková obhájila svůj post, když porazila Drahoslava Rybu (ANO). Žáková je první senátorkou, která dokázala v tomto obvodu svůj mandát obhájit, což považuje za velký úspěch. Dalších šest let by chtěla působit v senátním výboru pro hospodářství, zemědělství a dopravu. V letech 2004 až 2008 byla zastupitelkou Kraje Vysočina, od roku 2000 je starostkou obce Koněšín. Bývalý policista Robert Šlachta byl v letech 2008 až 2016 ředitelem Útvaru pro odhalování organizovaného zločinu (ÚOOZ). Na svůj post rezignoval. Později nastoupil do funkce náměstka generálního ředitele Celní správy pro oblast pátrání, kde pracoval do konce listopadu 2019. V lednu 2021 s bývalými kolegy založil hnutí Přísaha. V září 2022 vyhrálo hnutí volby v jeho domovských Pohořelicích na Brněnsku a Šlachta se stal zastupitelem. Scénárista, herec a režisér porazil ve druhém kole senátních voleb náměstkyni brněnské primátorky Karin Podivinskou (ANO). Dosavadní senátor, ministr školství Mikuláš Bek (za STAN) letos nekandidoval. Mezi témata, kterým se chce Rychlík věnovat v Senátu, jsou ta, jimž se věnuje dlouhodobě. „Počínaje ochranou životního prostředí. Měli jsme tu třetí stoletou vodu za 30 let a je zřejmé, že klima nějakou ochranu potřebuje,“ uvedl Rychlík. František Jura je od roku 2018 primátor města Prostějov. V letech 1992 až 2000 pracoval u Městské policie v Prostějově a v letech 2000 až 2010 ve Vězeňské službě České republiky. Jako fotbalista působil v menších klubech na Prostějovsku. Dlouhodobě působí ve vedení fotbalového klubu 1. SK Prostějov, kde byl do letošního dubna předsedou klubu a nyní je členem představenstva. V letech 2016 až 2018 byl náměstkem hejtmana Olomouckého kraje, v letech 2018 až 2020 byl krajským radním. Politolog, děkan Fakulty sociálních studií Masarykovy univerzity v Brně, ve druhém kole senátních voleb jako nezávislý kandidát porazil dosavadního senátora Miroslav Adámka (ANO). Je zastupitelem města Bludov. Tomáš Navrátil je od roku 2018 primátorem Opavy. V senátních volbách 2024 vyhrál první a následně i druhé kolo voleb. Kvůli ničivým povodním přitom původně žádal odklad hlasování, ale neúspěšně. Do zastupitelstva Opavy byl Navrátil zvolen v roce 2014 ještě za ČSSD, kdy byl dvojkou kandidátky. V březnu 2017 se ale po názorových sporech s vedením Opavy rozhodl ukončit své členství v sociální demokracii. V zastupitelstvu poté působil jako nezávislý, později se stal členem ANO. Martin Bednář je starostou městského obvodu Ostrava-Jih. V senátních volbách získal post senátora už v prvním kole. Bednář by v Senátu rád pracoval v hospodářském výboru a zabýval se i sociálními otázkami. „Jednou z mých priorit je omezení obchodu s chudobou, což je v našem městském obvodu velký problém,“ prozradil. Senátor Petr Vícha obhájil svůj senátorský mandát za SOCDEM už v prvním kole. Vícha je senátorem v obvodu 74 Karviná od roku 2006, zahájí tedy už čtvrté volební období. Od roku 1994 je starostou Bohumína. V letech 2000-2008 byl zastupitelem Moravskoslezského kraje. Jde o jediného zástupce sociální demokracie v parlamentu. Senátor Jiří Čunek obhájil stejně jako před šesti lety svůj mandát za KDU-ČSL už v prvním kole. V letech 2016 až 2020 byl hejtmanem Zlínského kraje. V letech 2000 až 2008 byl zlínským krajským zastupitelem, v roce 2012 se do zastupitelstva opět vrátil. V letech 1994-2017 byl zastupitelem Vsetína, v letech 1998-2007 a 2014-2017 byl jeho starostou. V letech 2007-2009 byl ministrem pro místní rozvoj. Senátor, ekonom a včelař Oldřich Hájek je děkanem Fakulty veřejnosprávních a ekonomických studií v Uherském Hradišti, porazil dosavadního senátora Patrika Kunčara (KDU-ČSL). Úspěch ve druhém kole přičítá své kontaktní kampani. „V Senátu bych se chtěl věnovat jak ekonomickému, tak společenskému programu, který jsem voličům představil,“ sdělil.",
        "category": "Volby",
        "photos": 27,
        "date": "2024-09-28T16:56:00+02:00",
        "comments": 3
    },
    {
        "title": "Pražané volili provládně. Obhájil senátor Drahoš, Hilšera vyřadil egyptolog Bárta",
        "content": "„Výsledky poukazují mimo jiné na to, že Piráti na tom teď nejsou dobře. Ani nejde o to, že měl podporu této strany, ale spíše, že jeho styl politiky neustálého stavění se do role morálních vzorů není úplně v kurzu,“ řekl k vyřazení Marka Hilšera politolog z CEVRO Institutu Ladislav Mrklas. Miroslavu Bártovi v jeho zvolení dozajista pomohla podpora kandidátky ODS Evy Zažímalové, která skončila v prvním kole třetí se ziskem 23 procent. Ve zbylých dvou obvodech porazili kandidáti vládních stran své rivaly z hnutí ANO, a to poměrně výrazně. „Nedovedu si představit, co by se muselo stát, aby ANO získalo v Praze senátora,“ uvedl Mrklas. V Praze 4 obhájil svůj mandát Jiří Drahoš (STAN), který se ziskem 74,26 procenta porazila Josefa Svobodu, který měl podporu hnutí ANO. Souboj zde ale byl de facto rozhodnutý už po prvním kole, kdy Drahoš nezískal nadpoloviční většinu hlasů jen o pár jednotek procent. Ve volebním obvodu zahrnující Prahu 8, 18 nebo třeba Čakovice se proti sobě utkali komunální politici. Zvítězit zde se ziskem 67,48 procenta hlasů se nakonec podařilo Vladimíře Ludkové z ODS, místostarostce Prahy 8 pro sociální oblast. Porazila tak starostu Letňan Zdeňka Kučeru, který šel do voleb v barvách ANO. Překvapivě se hlavní město nikterak nevymykalo v případě volební účasti, která byla tradičně u druhého kola senátních voleb velmi nízká. Byť například v Praze 8 byla přes 20 procent a překonala tak průměrnou účast 17,54 procenta, v Praze 2 dosáhla pouhých 15 procent. „Je to poměrně zajímavý signál. Praha 2 je v případě voleb jednou z nejelitnějších městských částí a navíc zde kandidovaly zajímavé osobnosti. Svědčí to asi o tom, že nakonec byla ta kampaň tak tvrdá, že to lidi spíš naštvalo, než že by je motivovala,“ hodnotí Mrklas. V posledním volebním obvodu v Praze 12 zvítězil už v prvním kole Pavel Fischer se ziskem 53,6 procenta hlasů. Druhý za ním skončil bývalý poslanec podporovaný hnutím ANO a Motoristy Boris Šťastný, kterému dalo hlas 26,3 procenta voličů.",
        "category": "Praha a střední Čechy",
        "photos": 96,
        "date": "2024-09-28T14:00:00+02:00",
        "comments": 32
    },
    {
        "title": "Senátorem za Prostějovsko bude Jura. Balík vyhrál těsný souboj na Šumpersku",
        "content": "František Jura ve druhém kole potvrdil pozici favorita. Už před týdnem totiž získal 41,98 procenta hlasů, jeho oponent Pavel Dopita (SPD) pak 13,44 procenta hlasů. „Moje poděkování patří jednoznačně všem voličům. Kampaň jsme museli před prvním kolem přerušit, protože jsem byl předseda krizového štábu. Rozdíl byl sice veliký, ale v posledním týdnu jsme do kampaně šli naplno, nic jsme nepodcenili a jsem velmi rád za to, kolik lidí mi přišlo dát hlas. Budu senátorem pro ně, v Senátu budu pracovat na sto procent,“ komentoval Jura své vítězství. V Senátu vystřídá nezávislou kandidátku Jitku Chalánkovou (nez.), která v letošních volbách nekandidovala. Nově zvolený senátor Jura také již předem avizoval, že zůstane zároveň i v křesle primátora Prostějova. „Senátorský a primátorský post jsou ještě zvládnutelné funkce. Hnutí ANO v Senátu tolik nezmůže, lze tam například komunikovat regionální témata. Dává to ještě relativně smysl a není to nic neobvyklého ani třeba na Západě. Není špatné, když starostové a primátoři jsou i v celostátních funkcích,“ zhodnotil politolog Jakub Lysek z Univerzity Palackého. Jurův oponent Dopita, který je zároveň prostějovským zastupitelem, finální souboj vnímal jako férový, byť z něj nevyšel vítězně. „Panu primátorovi jsem pogratuloval k vítězství, vzájemně jsme si poděkovali za férovou kampaň. Máme dobré vztahy, které kvůli pěti dnům nerozbijeme. Měl jsem ve druhém kole tři a půl tisíce hlasů, jako kandidát SPD, proti ANO, které v těchto volbách převálcovalo víceméně úplně každého. Ostudu jsem neudělal, takže jsem spokojený. Zázraky se dějí, ale tentokrát se to nestalo,“ zhodnotil neúspěšný kandidát. Těsný souboj v Šumperku nakonec vyhrál nezávislý kandidát Stanislav Balík. Klání, které až do poloviny sčítání rozhodovaly stovky hlasů, nakonec skončilo 54,3 procenta pro Balíka a 45,7 procenta pro Miroslava Adámka. „Souboj hodnotím s velkou dávkou pokory a s vědomím, že vítězství nebylo samozřejmé. Na začátku bylo jenom pár lidí, kteří věřili, že by to mohlo dobře dopadnout, výsledek z prvního kola jim dodal energii. Nejenom mně, ale právě lidem kolem mě, vzedmula se obrovská vlna pozitivní energie, která to dotáhla do úspěšného finále,“ řekl Balík. S kým bude v Senátu spolupracovat, se nový člen horní komory teprve rozhodne. Určitě chce ale prosazovat témata spojená s regionem. „Musím vidět, jaké kluby budou v dalším volebním období ustaveny. Budu hledat takový klub, který bude dostatečně silný, abych v něm mohl prosazovat zájmy Šumperska a Jesenicka,“ sdělil pro MF Dnes Balík. „Už po prvním kole jsem Mirku Adámkovi veřejně poděkoval za jeho práci pro náš region a vyjádřil jsem víru a důvěru v to, že budeme spolupracovat,“ dodal. Vzájemnou spolupráci na prosazování regionálních témat potvrdil i poražený Adámek. Ten zároveň zvažuje další působení v rámci senátních komisí. „Věřím, že jsme měli s profesorem Balíkem myšlenky stejné. Domluvili jsme se, že mu budu i nápomocen, například v předávání zkušeností. Co se týče mého dalšího působení, bývalí senátoři jsou například členy komise pro rozvoj venkova. Je to pozice, která mi dává smysl, měl bych možnost pracovat pro region, což je přesně to, co potřebujeme. Pokud bych byl nominován a zvolen, byl bych za to moc rád, moje práce pro region na státní úrovni by mohla pokračovat,“ předestřel Adámek. Volební účast v druhém kole byla výrazně nižší než v tom prvním, v prostějovském obvodu dle dat Českého statistického úřadu dosáhla jen lehce přes 12 procent, v šumperském obvodu 18 procent. František Jura (ANO), 55 let Stanislav Balík (nez.), 46 let Lumír Kantor (KDU + ODS + TOP 09), 62 let Marek Ošťádal (STAN), 51 let Jitka Seitlová (KDU-ČSL), 70 let",
        "category": "Olomouc",
        "photos": 4,
        "date": "2024-09-28T14:49:00+02:00",
        "comments": 3
    },
    {
        "title": "Senátorem za Svitavsko bude starosta David Šimek, na Chrudimsku zvítězil Tecl",
        "content": "David Šimek nominovaný jako nestraník za KDU-ČSL obdržel 57,36 procenta hlasů, jeho soupeř dosavadní senátor Michal Kortyš z ODS 42,63 procenta. „Věděl jsem, že to s Michalem Kortyšem bude těžký souboj. Rozdíl dvou tisíc hlasů mezi námi mě velice překvapil a moc si toho vážím a děkuji voličům,“ řekl Šimek. Kortyše ve druhém kole příliš nepodrželi voliči Litomyšle, nepřišlo jich tolik jako v prvním kole, kdy mu výrazně pomohli se dostat do souboje se Šimkem. Zvolený senátor Šimek nyní automaticky přišel o post poslance a bude se věnovat práci v Senátu. Jeho místo v poslanecké sněmovně převezme Radim Jirout z ODS. Šimek zároveň uvedl, že jeho kolegu v souboji, Michala Kortyše, nepoškodily kroky premiéra Petra Fialy, když v týdnu odvolal ministra pro místní rozvoj Ivana Bartoše. „To vůbec nemělo vliv. Dělal jsem kontaktní kampaň a slyšel jsem názory od lidí v terénu. Nemyslím si, že tyto věci by v terénu extra rezonovaly,“ řekl Šimek. V Senátu se soustředí na to, čemu se věnoval v poslanecké sněmovně. „Chci dál posouvat témata školství a životní prostředí. Rád bych dodržel závazky, které jsem si dal jako volební program pro region. Budu se chtít zasazovat o silnici na Brno, zvýšení mobilního signálu a vysokorychlostního internetu v obcích, dostupnou zdravotní péče a kvalitní vzdělání,“ řekl Šimek, který potvrdil, že dál zůstane i starostou, jak tomu bylo, když se věnoval práci v poslanecké sněmovně. Paradoxem druhého kola je, že v obvodu pojmenovaném Chrudim soupeřili dva kandidáti z Havlíčkova Brodu. Více voličů dalo hlas Janu Teclovi, dosavadnímu senátorovi a bývalému starostovi Brodu. Získal 52 procent hlasů. Svého soupeře Vladimíra Slávku z hnutí ANO, současného havlíčkobrodského místostarostu, porazil o čtyři procenta. Obhajobu postu si Tecl nadělil ke svým jednašedesátým narozeninám, které oslavil v pátek. „To ne já, voliči mi dali krásný dárek,“ smál se. Dlouho se při sčítání jevil souboj mezi ním a Vladimírem Slávkou vyrovnaně. Až ve druhé polovině získal Tecl rozhodující náskok. „Rozhodla asi široká podpora, která se mi dostala od osobností i od politických stran. A věřím, že i práce, kterou jsem coby senátor pro region vykonal v posledních šesti letech,“ podotkl Tecl. Je rád, že v Senátu může navázat na svou dosavadní práci. Rád by i pokračoval ve výboru pro vzdělávání. „Mým konkrétním cílem pak je věnovat se přípravě nového rámcového vzdělávacího programu. A chovat se i nadále slušně,“ doplnil. Vladimír Slávka je s účastí ve druhém kole senátních voleb spokojen, že nezvítězil, ho ani tolik nemrzí. Už před finálovým kláním sám sebe označoval za outsidera. „Sláva vítězům, čest poraženým,“ prohlásil po sečtení hlasů. Účast v nějaké formě celostátních voleb pro něj byla v 66 letech premiérová. „Byla to obrovská zkušenost, ale i spousta nervů,“ říká. Za rok kandidovat do poslanecké sněmovny nechce. A že by si za šest let zopakoval souboj o Senát, už vzhledem k věku nevidí příliš reálně. „Ještě jednou to zkusím za dva roky v komunálních volbách, to asi bude konec,“ dodal.",
        "category": "Pardubice",
        "photos": 96,
        "date": "2024-09-28T15:08:00+02:00",
        "comments": 0
    },
    {
        "title": "Spolupráce s Piráty? To mě rozesmálo, spřáhli se s Blažkem, tvrdí Šlachta",
        "content": "Šlachta uspěl v druhém kole senátních voleb s náskokem více než dvou tisíc hlasů nad protikandidátem Miloslavem Janulíkem, současným poslancem hnutí ANO. V břeclavském obvodu získal téměř 59 procent hlasů. Ve štábu v domovských Pohořelicích slavil už při sečtení 80 procent hlasů. Minulý týden při sčítání hlasů v prvním kole senátních voleb jste říkal, že kandidujete v jednom z nejobtížnějších obvodů, protože jste proti sobě měl osm soupeřů. Jak obtížné pro vás bylo kolo druhé? Vyvíjelo se to každým dnem. Ačkoli jsem se snažil získat nějakou podporu neúspěšných protikandidátů, tak se to nepodařilo. Pro mě bylo naprosto nesmyslné, že kandidát ODS pan Koštial dal podporu panu Janulíkovi z ANO. Propisuje se do toho to, co jsme si v Pohořelicích zažili v obecním zastupitelstvu. ANO se i tady dalo dohromady s ODS a nás vyšoupli z vedení. Opakuje se to. Navíc se k ANO přiklonili i ostatní protikandidáti. Zůstali jsme proti všem. Pro mě je to vítězství naprosto vydřené, spolu s celým úžasným týmem. Mám velmi silný mandát. Získal jste téměř 59 procent hlasů, ovšem za velmi nízké účasti voličů. K volbám jich ve vašem obvodě nepřišlo ani 15 procent. Čím si ten nezájem vysvětlujete? Nemyslím si, že je to nezájem, ale lidé o hlasování v druhém kole často ani neví. V posledním týdnu jsme hodně jezdili mezi voliče. Říkali mi: Vždyť vy už jste to vyhrál, vy hlasy nepotřebujete. Myslím, že je to tím, že lidem nepřijdou volební lístky domů. Nejsou tedy na druhé kolo upozornění. Nemyslím si, že by nechtěli přijít. Chcete systém distribuce lístků změnit? Pro mě je ideální systém jednokolový. Nebo se nad tím zamyslet a vymyslet variantu dvoukolového systému tak, aby se dalo volit v druhém kole během těch prvních dvou volebních dnů. Myslím, že by to bylo mnohem čitelnější. Co chcete v Senátu prosadit? Zejména dostavbu dálnice na Vídeň, konkrétně z Mikulova do Pohořelic. To je něco, co nás tady v Pohořelicích a na jižní Moravě hodně bolí. Takže první, co asi udělám, bude vyvolat jednání s Ředitelstvím silnic a dálnic, ať si přiblížíme problémy, na čem se to zadrhává. Další věc je Chráněná krajinná oblast Soutok. Jste proti ní? Neříkám ani zřídit, ani nezřídit. Na to jsou odborníci. Zatím je tam půlroční odklad. Mluvil jsem se starosty a občany, vlastníky pozemků. Stát se k nim chová hrozně, dva tři měsíce jim neodpovídá. To není fér, když lidé musí dodržet třicetidenní lhůty. Jde mi o to, aby stát fungoval právně vůči vlastníkům pozemků, vůči občanům, aby hrál podle daných pravidel a fungoval transparentně. Tam chci napnout aktivitu. Chci dosáhnout lepší komunikace státu, zlepšit zákonnost. Celá vaše kampaň byla založená na tom, že jste proti vládě. Znamená to, že budete automaticky kontrahlasem? Budu hlasem proti vládě, na tom se nic nemění. Budu si hledat spojence mezi senátory, kteří budou hlasovat proti vládním nesmyslům. Například pro daňový balíček nebo valorizaci důchodů bych opravdu nezvedl ruku. U takových věcí budu zásadně proti. U dalších bude záležet případ od případu. Když to budou dobré věci, nemám problém je podpořit. Co teď bude s Přísahou? Zůstanete předsedou, nebo se budete soustředit na práci senátora? Přísaha teď jede. Zůstávám předsedou, jsme nakopnutí jako blázen. Musíme si ještě vyhodnotit krajské volby, které ovlivnily povodně. Těm výsledkům jsme zatím moc nerozuměli. Přijali jsme je s pokorou, čas na studování čísel moc nebyl. Ale vrhneme se na to a jedeme dál. Půjde tedy hnutí do sněmovních voleb za rok? Stoprocentně. Uvidíme v jakém rozložení, případně s kým v koalici. Myslím, že do Vánoc bude jasno. Pokud uspějete a do Sněmovny se dostanete, co bude s vaším senátorským mandátem? O tomto bych zatím vůbec nespekuloval. U nás samozřejmě nejde a nepůjde kumulace funkcí. Ale teď jsem se stal nově zvoleným senátorem za náš krásný obvod Břeclavska. Budu se té práci věnovat na 150 procent. Předjímat ty věci nechci. Když zmiňujete koalice, připadalo by pro vás v úvahu spojit se s Piráty? Předseda jejich poslaneckého klubu Jakub Michálek v minulém týdnu v jednom z rozhovorů prohlásil, že by se s vámi dokázali ideově shodnout, znělo to jako úvaha o spolupráci.To mě rozesmálo a velmi překvapilo. Zpočátku jsme s Piráty v některých věcech docela souhlasili. Byly to protikorupční věci, ochrana oznamovatelů, to se nám líbilo a na takových věcech nemám problém spolupracovat, ať už jde o kohokoli. Ale to je jen jeden segment. Pirátská liberální politika a migrační politika, tam bychom se určitě nepotkali. Navíc jejich autobus „Pusťte nás na ně!“ se postupně změnil na „Pusťte nás mezi ně“... Šli do koalice s Pavlem Blažkem (ODS) a podobně. Určitě jsme se o tom nebavili.",
        "category": "Volby",
        "photos": 6,
        "date": "2024-09-28T16:44:00+02:00",
        "comments": 23
    },
    {
        "title": "V českobudějovickém obvodu jasně zvítězil Zbyněk Sýkora z ODS",
        "content": "Po sečtení všech hlasů má Zbyněk Sýkora 68,23 procenta a dvojnásobek hlasů oproti svému soupeři Ladislavu Ondřichovi. V absolutních číslech je to téměř 12 tisíc hlasů oproti pěti a půl tisícům. Velký rozdíl byl v obvodu České Budějovice, kam spadají také obce z Třeboňska, už v prvním kole. A také tentokrát slavil 40letý Sýkora se svými přáteli a kolegy v českobudějovickém sídle ODS známém jako Modrý dům. „Panuje tady dobrá nálada. My jsme po tom úspěchu v prvním kole doufali, že by to mohlo vyjít i ve druhém, a nakonec se to stalo,“ těší Sýkoru, který se právě fotil se svou manželkou. Hned na to také děkoval všem, kteří mu dali důvěru a svůj hlas. „Určitě platí, co už jsem říkal. V Senátu se chci věnovat oblasti sportu a jeho dostupnosti, parasportu a jeho zrovnoprávnění, ale také sociálním věcem. Takovým vyšším cílem je snaha o odbourávání předsudků,“ vyjmenoval Sýkora, který je zároveň předsedou Českého paralympijského výboru. Ladislav Ondřich kandidující za hnutí ANO zněl i přes prohru pozitivně a pogratuloval protivníkovi k vítězství. „Myslím, že jsme bojovali férově, každý se soustředil na svůj program, nijak jsme na sebe neútočili. Přeji Zbyňku Sýkorovi, aby se mohl v Senátu naplno věnovat tomu, co si předsevzal, a dařilo se mu dobře pracovat pro Jihočechy,“ vzkázal Ondřich. Kandidatura pro něj byla podle jeho slov obrovskou zkušeností. „Potkal jsem řadu zajímavých lidí a v kampani jsem se snažil navštívit opravdu všechny obce v obvodu a potkávat se tam s občany,“ doplnil Ondřich. K tak výraznému vítězství Sýkory mohlo podle něj přispět i to, že ho v kampani značně podpořil hejtman Martin Kuba, který před týdnem ovládl krajské volby a na jihu Čech díky tomu sestaví jednobarevnou vládu ODS. Stejně jako i na dalších místech také v obvodu České Budějovice nebyla v pátek a sobotu účast voličů vysoká, jen 15,6 procenta. „To mě samozřejmě mrzí, ale ovlivnila to řada faktorů. O druhé kolo obecně není tak velký zájem, do toho se mnozí vypořádávají s následky povodní a navíc je i státní svátek, takže někteří zase třeba odjeli na víkend jinam,“ podotkl Sýkora. V boji o senátorské křeslo nasbíral Sýkora v prvním kole před týdnem bezmála 40 procent hlasů. Ladislav Ondřich téměř 22 procent. Často pak slyšel otázku, koho by si přál do druhého kola. „Nejsem tradiční politik, který by něco počítal. Cítím se stále hlavně jako sportovec. Takže v politice nekoukám nalevo ani napravo, vím, co chci, a určitě chci vyhrát,“ reagoval. Sýkora je také radním v Českých Budějovicích, a protože je i zmíněným předsedou Českého paralympijského výboru, počítá i s tím, že se nějaké funkce vzdá. „Moje srdcová záležitost je parasport, ten nikdy neopustím. A dokud budou v tomto prostředí chtít, abych byl v jeho čele, tak budu. Senátor je výzva, která je s tím úzce spojená, a já bych se tam chtěl věnovat právě tématům parasportu. Všechny ostatní aktivity jsem připravený významně utlumit nebo opustit,“ konstatoval Sýkora. Variantou tak podle něj je i to, že rezignuje na post radního. Ondřich také komentoval výsledky prvního kola. „Doufal jsem, že budu mít dobrý výsledek i vzhledem k tomu, že jsem čtrnáct let vedl letiště a lidé by mě tu mohli znát,“ sdělil před týdnem 61letý Ondřich. O senátorské křeslo v okrsku České Budějovice se utkalo šest kandidátů. Třetí byl v prvním kole s odstupem jednoho procenta bývalý českobudějovický primátor Juraj Thoma (Občané pro Budějovice, kandidoval za STAN). „Bez ohledu na výsledek budu osobně rád, pokud náš volební obvod získá silného kandidáta, který bude v Senátu hájit hlasitě potřeby našeho města a kraje. Jihočeši si to zaslouží,“ vzkázal 55letý Thoma. Dosavadní senátor Ladislav Faktor (nezávislý) letos nekandidoval.",
        "category": "České Budějovice",
        "photos": 5,
        "date": "2024-09-28T14:45:00+02:00",
        "comments": 1
    },
    {
        "title": "Změna na Opavsku. Pavera v Senátu končí, nahradí ho primátor Opavy Navrátil",
        "content": "Opavský primátor Tomáš Navrátil se po katastrofálních povodních jen týden před krajskými a senátními volbami snažil o jejich odložení, dokonce vládě poslal dopis s návrhem na vyhlášení nouzového stavu. „Připravit volby v tomto stavu bude velmi náročné. Některé volební místnosti nebudeme moci vůbec otevřít. Pravděpodobně ani nedokážeme zajistit roznesení volebních lístků a problém může nastat i se členy volebních komisí,“ vysvětloval 41letý politik. Když neuspěl, udělali v Opavě vše pro konání voleb. Volební místnosti ze zatopených míst přestěhovali, postarali se i o mobilní volební místa. Navrátil se nakonec stal jednoznačným vítězem. „Škoda, že to nevyšlo už v prvním kole, ale zůstal jsem pokorný a velmi oceňuji, že voliči opakovaně ocenili mou práci nejen v době povodní, ale i za těch šest let ve vedení města.,“ reagoval Navrátil s tím, že primátorem chce zůstat. „Myslím, že tyto dvě funkce se vzájemně velmi dobře doplňují, může to být přidaná hodnota, když znáte region. V Senátu ho pak můžete pomoci rozvíjet, znáte dobře jeho potřeby,“ vysvětlil Navrátil. Minulý týden byl Navrátil navíc nově zvolen krajským zastupitelem. „Tam nekandiduji na hejtmana, ani žádného náměstka, zůstanu jen zastupitelem, takže to určitě zvládnu. Jsem zvyklý pracovat, takže se toho nebojím,“ doplnil Navrátil. V Senátu by se chtěl věnovat hlavně oblasti sociální politiky. „Na jedné straně regionu ubývá mladých, odcházejí pryč a rodí se málo dětí, na straně druhé máme málo domovů pro seniory, už nás tyto problémy dohánějí,“ přiblížil svůj pohled. Zajímá ho i oblast legislativy ve vztahů k městům. Herbert Pavera (TOP 09) Poražený Herbert Pavera uvedl, že o výsledku rozhodla současná nálada ve společnosti, která pomohla většině kandidátů hnutí ANO. „A pana primátora hodně zviditelnily i povodně, i když samozřejmě se na to se nechci vymlouvat a je to pro všechny velmi náročné období,“ uvedl 66letý někdejší poslanec a končící senátor Pavera. S Navrátilem prohrál, byť těsně, i v samotných Bolaticích, které už 26 let vede jako starosta. Na Senát prý bude rád vzpomínat a rozhodně ho tvorba zákonů obohatila i pro práci v obci. Na dotaz, jestli bude za rok kandidovat v poslaneckých volbách a za další rok v komunálních, Pavera řekl: „V poslaneckých pravděpodobně ne, v komunálních určitě ne.“ Jistým překvapením se stala volební účast. Vzhledem k povodňovým problémům se očekávala značně nižší než před šesti lety, skutečnost však byla opačná. Zatímco v roce 2018 činila účast ve 2. kole v tomto senátním obvodu 19,39 procenta, tak letos to bylo 23,3 procenta, což je nejvíc ze všech 22 obvodů. I v těžce zasažených Vávrovicích se voliči dostali nad dvacet procent.",
        "category": "Ostrava",
        "photos": 96,
        "date": "2024-09-28T15:59:00+02:00",
        "comments": 2
    },
    {
        "title": "Z hejtmana senátorem. „Cizák“ Schiller na Teplicku porazil nástupce Kubery",
        "content": "Jan Schiller, jenž pochází z Mostu, kde je také momentálně řadovým zastupitelem, získal v sousedním okrese ve druhém kole senátních voleb skoro 60 procent hlasů. „Za mým vítězstvím stojí více faktorů. Tím hlavním je moje práce na kraji. Druhým je také slušná kampaň. Nebyla konfliktní či vyhrocená. A vyhrál jsem i díky značce hnutí ANO,“ uvedl Schiller. Za Teplicko tak po dlouhé době nebude v horní komoře Parlamentu politik z ODS. Stávající senátor a nyní poražený Hynek Hanza tam v roce 2020 nahradil zesnulého Jaroslava Kuberu. „Je to prohra. Vítězi je třeba pogratulovat. Voliči dali přednost kandidátovi z Mostu, ač byl v nabídce člověk, který tady žije a pracuje celý život a chce pro oblast, kterou zastupuje, pracovat dál. Lidé měli evidentně jiné preference,“ okomentoval Hanza, jenž je také prvním náměstkem teplického primátora. Na Litoměřicku také neuspěl dosavadní senátor a občanský demokrat. Ladislava Chlupáče (kandidoval za SPOLU) jasně porazil Ondřej Štěrba (ANO), když se k němu přiklonilo 63 procent voličů. „Jsem hrozně rád a vděčný. Hned v úterý se chystám do Senátu, kde budeme mít schůzku senátního klubu a budeme řešit moji pracovní agentu,“ uvedl Štěrba. Post v Senátu naproti tomu obhájil Přemysl Rabas (za SEN 21), jenž ziskem 53 procent hlasů na Chomutovsku zvítězil nad komunistou Jaroslavem Komínkem (za STAČILO!). Volby se podle očekávání vyznačovaly nízkou účastí. Na Litoměřicku se dotkla 17 procent, na Teplicku dorazilo 15 procent voličů a na Chomutovsku ještě o procento méně. „Ukázalo se, že naštvanost veřejnosti na politiku je tak velká, že nechodí ani k volbám. To je tragické,“ řekl k tomu poražený Komínek s tím, že by byla efektivnější jednokolová volba. V prvním kole na Chomutovsku vyhrál právě on. Pro jednokolovou volbu by byl i Schiller, podle nějž spousta lidí nemá povědomí o práci senátora, a proto je senátní volby tolik nezajímají. „Skončí volby a senátora moc nevidí. Je potřeba to změnit,“ podotkl. „V minulých dnech jsem se několikrát setkal s tím, že lidé ani netušili, že jde o senátní volby. Plno z nich mi říkalo, že si přejí, abych byl znovu hejtman,“ zmínil Schiller.",
        "category": "Ústí nad Labem",
        "photos": 6,
        "date": "2024-09-28T15:19:00+02:00",
        "comments": 8
    },
    {
        "title": "Padesátiletý muž nedorazil do práce, policisté ho našli mrtvého",
        "content": "Pátrání po nezvěstném vyhlásila policie už v pátek večer. Muž nedorazil do zaměstnání a mobilní telefon nechal doma. Od dnešního rána pomáhal policistům v hledání také policejní vrtulník, dobrovolníci a speciální tým zaměřený na pátrání po lidech. Pomáhali také hasiči. Kolem poledne bylo pátrání odvolané. „Muže jsme, bohužel, našli v lese na okraji obce bez známek života,“ potvrdila Kozumplíková.",
        "category": "Zlín",
        "photos": 0,
        "date": "2024-09-28T12:12:00+02:00",
        "comments": 3
    },
    {
        "title": "Hilšer po prohře: Pohádky o Egyptu porazily boj proti korupci, je to smutné",
        "content": "Bárta zvítězil ve druhém kole s 55 procenty. Hilšer prý podobný výsledek očekával. „Když se postavíte pražské developerské mafii a velkým oligarchům, tak s tím může občanský kandidát bojovat těžko. Ale nesmíme se vzdávat,“ prohlásil. V kampani ničeho nelituje. Voliče se snažil oslovit zejména tématem bojem proti korupci a klientelismu. „V tomto obvodu historicky moc kandidátů mandát neobhájilo. Říkalo se, že tu v minulosti vítězila i raketa Václava Klause, dnes bohužel pohádky o Egyptu,“ řekl dosluhující senátor. Za volební prohru podle něj mohou i útoky některých mediálně známých osobností, jmenoval třeba moderátora a tvůrce podcastů Michala Půra. „Několikrát o mně lhal. Celkově proti mně byla taková skupinka hybridních novinářů a plagiátorů, kteří tady v minulosti leštili Čínu v očích české veřejnosti a tahali ji na univerzitu. Tahle partička bohužel vyhrála,“ doplnil. Nepomohlo mu prý ani to, že kandidoval s podporou Pirátů, kterým v uplynulém týdnu rezignovalo celé vedení a jsou na odchodu z vlády. „Všechny tyhle věci nějaký vliv měly, určitě mi nepomohly. Ale těžko to měřit. My jsme bojovali poctivě a za to jsem rád,“ konstatoval. Zda bude po konci v Senátu pokračovat v politické kariéře, zatím neví. Má ale několik nabídek od různých politických subjektů. „Musím si to všechno rozmyslet. Protože nevím, jestli ještě chci bojovat za veřejný zájem, nebo se spíš už věnovat rodině a svému řemeslu,“ vysvětlil Hilšer, který vystudoval medicínu a na lékařské fakultě také vyučuje. Pokračování v politice ale kategoricky nevyloučil. „Vždycky mě lákalo mluvit s lidmi a myslím, že na té ulici se to i projevovalo. Ať už v senátních nebo prezidentských kampaních,“ rekapituloval Hilšer. Před týdnem vyhrál první kolo s 29 procenty hlasů před Bártou, který získal 27,5 procenta. Třetí skončila s 23 procenty předsedkyně Akademie věd Eva Zažímalová, která kandidovala jako nestranička za ODS. Před druhým kolem podpořila právě Bártu. V Senátu byl Hilšer od roku 2018, kdy byl zvolen stejně jako další neúspěšní prezidentští kandidáti Jiří Drahoš a Pavel Fischer. Oba dva však na rozdíl od něj v letošních senátních volbách mandát uhájili.",
        "category": "Volby",
        "photos": 19,
        "date": "2024-09-28T16:22:00+02:00",
        "comments": 342
    },
    {
        "title": "Jsem nadšená, ale cítím obrovskou pokoru, říká senátorka Jablonecka Lena Mlejnková",
        "content": "Lena Mlejnková obdržela ve druhém kole senátních voleb od voličů 62,92 procenta hlasů, zatímco Milan Kroupa 37,07 procenta. Rozdíl činil skoro 5 900 hlasů. Stala se tak senátorkou pro Jablonecko a část Semilska. „První i to druhé kolo je pro mě úplně nová zkušenost, nevěděla jsem, co očekávat. Jsem z toho nadšená, ale cítím obrovskou pokoru,“ popsala Mlejnková. „Samozřejmě velké poděkování patří voličům, ale i všem podporovatelům a kandidátům, kteří mě podpořili z prvního kola do druhého,“ dodala s tím, že chce být senátorkou pro občany všech 83 měst a obcí. V nedávném rozhovoru prozradila, na jaká témata se chce zaměřit. Krátce před druhým kolem voleb se musela coby kandidátka na senátorku vyrovnat se složitou událostí, její manžel měl vážnou autonehodu. „Moc se těším, až se můj muž úplně uzdraví a budeme se z vítězství radovat s celou rodinou,“ poznamenala. Pečlivě se prý zamýšlela nad tím, jak skloubit své funkce starostky Semil, zastupitelky kraje a nově i senátorky. „U Semil je to funkce, určitě budu chtít být neuvolněná, ale dokončit svou práci. Mění se mi životní etapa, dvojčata odešla na vysokou školu. Tato nová zkušenost mi dala časový prostor,“ zamyslela se. Na kraji plánuje opustit pozice ve výborech a jen se jako řadový člen jednou za měsíc účastnit zastupitelstva. „Velmi jsem o tom přemýšlela, jak bych mohla dělat kvalitně vše pro to, aby se tu podařily velké projekty. Protože ne vše se dá dělat z města,“ shrnula. V nadcházejících dnech se kromě péče o svého muže vrhne do práce v Semilech. „Hodně věcí teď šlo stranou a budu si muset pečlivě plánovat a organizovat další čas,“ uzavřela nová senátorka pro obvod číslo 35. Druhého kola voleb se zúčastnilo 20,57 procenta voličů. Výrazný náskok konkurentky Milan Kroupa během sčítání hlasů sledoval a příliš nevěřil, že se mu podaří výsledek ještě zvrátit. „Čistě matematicky jsem si dokázal spočítat, že pokud paní Lena dostala podporu jak od pana Němečka, tak od pana Vašíčka a paní Tejmlové, tak bylo matematicky naprosto jasné, že to moc vyjít nemůže,“ neskrýval jisté zklamání. I přes výše řečené totiž do poslední chvíle doufal. Prohra mu ale přinese i něco pozitivního, a to velké množství času. „Budu se moci věnovat tomu, co mě baví, takže zas takové zklamání to není,“ uvedl Kroupa s ujištěním, že si váží hlasů, které obdržel. Současně prý věří, že voliči zůstanou ANO věrni a nakloněni. V prvním kole před týdnem přišlo k volbám 32,54 procenta voličů, přičemž Kroupa získal 26,45 procenta hlasů a Mlejnková 24,44 procenta. V obvodu Jablonec nad Nisou usilovalo o senátorský post šest kandidátů. Dosavadní senátor Jaroslav Zeman (ODS) letos nekandidoval. V roce 2018 zvítězil v Jablonci nad Nisou Jaroslav Zeman (ODS). Ve druhém kole získal 56,42 procenta hlasů. Druhá skončila Michaela Tejmlová (za SEN 21). Voleb se zúčastnilo sedm kandidátů.",
        "category": "Liberec",
        "photos": 96,
        "date": "2024-09-28T15:24:00+02:00",
        "comments": 6
    },
    {
        "title": "Senátní volby poprvé vyhrálo ANO, mandát má i Šlachta. ODS oslabila",
        "content": "Hnutí ANO mělo ve druhém kole voleb devět kandidátů. Zvítězilo šest z nich, podle místopředsedy Karla Havlíčka jde o suverénní úspěch. Mezi třemi kandidáty hnutí, kteří se do Senátu nedostali, je bývalá ministryně spravedlnosti Helena Válková. Tu v obvodě Benešov porazil obhajující senátor Zdeněk Hraba (ODS). Předseda Přísahy Robert Šlachta získal v Břeclavi 58,88 procent hlasů. Je prvním členem Přísahy, který se kdy dostal do Senátu. Po sečtení výsledků řekl, že Přísaha „přetlačila silné strany“. Po prvním kole ale uvedl, že jeho postup do druhého kola je jen velmi slabá útěcha. Senátorem za volební obvod Náchod zůstane hejtman Královéhradeckého kraje Martin Červíček (ODS). Ve druhém kole zvítězil nad starostou Jaroměře Janem Borůvkou (ANO). Svůj mandát obhájil také místopředseda Senátu Jiří Drahoš, na Praze 4 zvítězil nad kandidátem hnutí ANO Josefem Svobodou. Senátorem nadále zůstává také Jan Tecl (ODS), v obvodu Chrudim získal 52 procent hlasů. K výsledkům se vyjádřil také premiér Petr Fiala. V obvodu Brno-město zvítězil režisér Břetislav Rychlík (TOP 09), hlasovalo pro něj 67,8 procent voličů. Svou zástupkyni v Senátu mají také Starostové pro Liberecký kraj, starostka Semil Lena Mlejnková ve druhém kole porazila Milana Kroupu (ANO). Senátor Marek Hilšer své křeslo v Senátu neobhájil (jeho reakci na výsledek si můžete přečíst zde). V souboji s egyptologem Miroslavem Bártou (STAN) získal 45 procent hlasů. Senátorem ve volebním obvodu Chomutov bude opět Přemysl Rabas (SEN 21), získal 52,95 procenta hlasů. V Rokycanech uspěl kandidát STAN Miroslav Kroc. V Opavě zvítězil primátor města Tomáš Navrátil (ANO), získal 63,68 procent hlasů a porazil dosavadního senátora Herberta Paveru (TOP 09). Senátorkou ve volebním obvodu Třebíč bude znovu Hana Žáková (STAN). Ve druhém kole senátních voleb získala 56,22 procenta hlasů. Nově se do Senátu dostal starosta Svitav David Šimek (KDU-ČSL), který získal 57,36 procent hlasů. V Mladé Boleslavi zvítězil s 60,84 procenty Ondřej Lochman (STAN). Svůj post neobhájil ani litoměřický senátor Ladislav Chlupáč (ODS), kterého porazil lékař Ondřej Štěrba (ANO). Křeslo získala také kandidátka ODS Vladimíra Ludková, ve druhém kole porazila starostu Prahy 18 Zdeňka Kučeru (ANO). V Prostějově zvítězil primátor města a kandidát hnutí ANO František Jura. Svého soupeře Pavla Dopitu z SPD porazil 72 ku 28 procentům. Do horní komory parlamentu se vrací zastupitel Plzeňského kraje Jan Látka, v domažlickém obvodu získal 55 procent hlasů. Senátorem byl už v letech 2012 až 2018. Uspěl také předseda Českého paralympijského výboru Zbyněk Sýkora (ODS), který v Českých Budějovicích zvítězil nad kandidátem hnutí ANO Ladislavem Ondřichem. S 57,2 procenty míří do Senátu hejtman Ústeckého kraje Jan Schiller (ANO), ve druhém kole porazil dosavadního senátora Hynka Hanzu (ODS). Mandát neobhájil ani starosta Šumperka Miroslav Adámek (ANO), kterého porazil nezávislý kandidát a děkan brněnské Fakulty sociálních studií Masarykovy univerzity Stanislav Balík. Senátorem za volební obvod Zlín bude ekonom Oldřich Hájek (za ANO). Ve druhém kole senátních voleb získal 52,16 procenta hlasů. Dosavadní senátor Patrik Kunčar (KDU-ČSL) dostal 47,83 procenta hlasů. První výsledky letošního senátního finále byly známy ve 14:14 z Chrudimska, šlo o okrsek v Heřmanově Městci. Před dvěma lety v druhém kole hlasovalo 19,4 procenta lidí. Zájem o druhé kolo senátních voleb byl podle odhadů nižší než před týdnem. Jsou ale i místa, kde k urnám přišly jen jednotky procent voličů, naopak na šumavské Horské Kvildě se účast před polednem blížila ke 40 procentům. Vůbec nejméně voličů přilákalo druhé kolo senátních voleb v roce 2016, kdy jich přišlo hlasovat pouze 15,38 procenta. Krátce před polednem odevzdal svůj hlas prezident Petr Pavel. Lidem je podle něj potřeba systematicky vysvětlovat, že volby mají smysl. Zároveň řekl, že by do budoucna měly být volby jednodenní a mělo by být možné hlasovat elektronicky. Šéf hnutí ANO Andrej Babiš volil v sobotu dopoledne v Průhonicích. „Pan Fiala nás neposlouchá, nerozumí ekonomice, nechápe vůbec nic,“ řekl k současné situaci ve vládě Babiš. Současně poznamenal, že hnutí ANO dělalo co nejvíc, aby mobilizovalo voliče. Lidé si vybrali 22 budoucích senátorů z celkem 19 adeptů ANO, devíti kandidátů ODS nebo šesti zástupců hnutí Starostů. Lidovci a TOP 09 měli v závěrečném klání shodně po dvou zástupcích a SPD, KSČM, SEN 21 a Přísaha po jednom. Z prvního kola vzešlo pět senátorů. Tři z nich obhájili svůj dosavadní mandát, dalších 14 má tuto šanci ve finále. Šest senátorů neuspělo v prvním kole a zbývající čtyři včetně ministra školství Mikuláše Beka (STAN) se možnosti znovu kandidovat vzdali. V prvním kole zvítězila také poslankyně hnutí ANO Jana Mračková Vildumetzová.",
        "category": "Volby",
        "photos": 96,
        "date": "2024-09-28T16:54:00",
        "comments": 695
    },
    {
        "title": "Na Vysočině obhájili posty oba senátoři. Žáková i Tecl porazili soupeře z ANO",
        "content": "Na Třebíčsku byl o druhé kolo senátních voleb nadprůměrný zájem. K hlasovacím urnám přišla více než pětina oprávněných voličů. Oproti jiným volbám je to sice velmi málo, protože ale velká většina senátní volby pomíjí, je přes 21 procent vysoko nad celostátním průměrem. Soupeřem Hany Žákové, obhajující senátorky a někdejší starostky Koněšína, byl Drahoslav Ryba z hnutí ANO. Bývalý generální ředitel hasičského záchranného sboru a poslanec za svou soupeřkou výrazně zaostal. Zatím Žáková posbírala 56,22 procenta, Ryba získal 43,77 procenta hlasů. „Jsem moc vděčná, že si lidé do volebních místností našli cestu, i když obecně druhé kolo takovou účast nemívá. Za to jim patří velký dík,“ uvedla pětapadesátiletá politička. „Obhájit post je vždycky těžší, než se do Senátu dostat poprvé. Před šesti lety bylo všechno jinak - byly komunální volby, takže mnohem vyšší účast, a také tu neobhajoval pan senátor, takže všichni měli stejnou startovací čáru,“ zavzpomínala Žáková. Podle ní nyní uspěla hlavně díky tomu, že lidé vidí, že tu pro ně šest let byla a zůstal za ní kus práce. Letošní volby jsou dle jejích slov specifické i tím, že se staly referendem o vládě. „Je mi velmi líto nynější krajské rady, která tady čtyři roky odváděla poctivou práci. Byla smetena tím, že se z voleb udělalo referendum o vládě Petra Fialy. Totéž se bohužel propsalo i do voleb senátních,“ konstatovala. Ve své další činnosti se chce zaměřit na výstavbu dvou nových bloků jaderné elektrárny Dukovany a vše, co s tím souvisí. „Je to věc, která je pro Třebíčsko naprosto zásadní a musíme se jí maximálně věnovat. Bude to obrovská akce, která ovlivní celý region,“ zdůraznila senátorka. Šest let působila jako předsedkyně podvýboru pro energetiku a dopravu. Byla tak u spousty novel energetického zákona, které se týkají právě i dostavby Dukovan. „Navíc znám velmi dobře celý region, řadu let jsme tady starostovala,“ podotkla Žáková. Dnešní volební den strávila senátorka úklidem a vařením, zavítala rovněž na svatováclavskou mši do Studence. „Samotné sčítání výsledků jsem sledovala doma s rodinou a blízkými, které jsem pozvala a přichystala pro ně pohoštění,“ dodala. „I když to na vítězství nestačilo, vážím si těch více než osmi tisíc lidí, kteří mi ve druhém kole senátních voleb dali svůj hlas. A samozřejmě také blahopřeji vítězce,“ vyjádřil se po sečtení hlasů Drahoslav Ryba. Roli na výsledku mohlo podle něj mohl sehrát i fakt, že není přímo z Třebíčska, ale z Radostína nad Oslavou na Žďársku. „V samotné volební kampani jsem to ale jako nevýhodu nepociťoval. Tam je jedno, jestli bydlíte v Třebíči, nebo za kopečkem,“ uvedl jednašedesátiletý poslanec, jenž sobotu strávil částečně v posteli, jelikož ho skolila viróza. V plánu má nyní pokračovat ve své práci poslance. „Již v úterý je na pořadu další jednání,“ podotkl Ryba. Ve volebním obchodu Chrudim, kam spadá i více než polovina Havlíčkobrodska, přišlo ke druhému kolu senátních voleb voličů o něco méně. Volební komisaři spočítali účast na bezmála 19 procent. I to bylo nad republikovým průměrem. Paradoxem druhého kola je, že v obvodu pojmenovaném Chrudim soupeřili dva kandidáti z Havlíčkova Brodu. Více voličů dalo hlas Janu Teclovi, dosavadnímu senátorovi a bývalému starostovi Brodu. Získal 52 procent hlasů. Svého soupeře Vladimíra Slávku z hnutí ANO, současného havlíčkobrodského místostarostu, porazil o čtyři procenta. Obhajobu postu si Jan Tecl nadělil ke svým jednašedesátým narozeninám, které oslavil v pátek. „To ne já, voliči mi dali krásný dárek,“ smál se. Dlouho se při sčítání jevil souboj mezi ním a Vladimírem Slávkou vyrovnaně. Až ve druhé polovině získal Tecl rozhodující náskok. „Rozhodla asi široká podpora, která se mi dostala od osobností i od politických stran. A věřím, že i práce, kterou jsem coby senátor pro region vykonal v posledních šesti letech,“ podotkl Tecl. Je rád, že v Senátu může navázat na svou dosavadní práci. Rád by i pokračoval ve výboru pro vzdělávání. „Mým konkrétním cílem pak je věnovat se přípravě nového rámcového vzdělávacího programu. A chovat se i nadále slušně,“ doplnil. Vladimír Slávka je s účastí ve druhém kole senátních voleb spokojen, že nezvítězil, ho ani tolik nemrzí. Už před finálovým kláním sám sebe označoval na outsidera. „Sláva vítězům, čest poraženým,“ prohlásil po sečtení hlasů. Účast v nějaké formě celostátních voleb pro něj byla v 66 letech premiérová. „Byla to obrovská zkušenost, ale i spousta nervů,“ říká. Za rok kandidovat do poslanecké sněmovny nechce. A že by si za šest let zopakoval souboj o Senát, už vzhledem k věku nevidí příliš reálně. „Ještě jednou to zkusím za dva roky v komunálních volbách, to asi bude konec,“ dodal. Oba kandidáti velice kladně hodnotí celou volební kampaň. Vzhledem k tomu, že se z působení na brodské radnici velice dobře znají, chovali se k sobě v období voleb v rukavičkách. „Kampaň byla velice slušná a férová,“ potvrdil Slávka.",
        "category": "Jihlava",
        "photos": 96,
        "date": "2024-09-28T15:44:00+02:00",
        "comments": 1
    },
    {
        "title": "Brněnským senátorem se stal režisér Rychlík, na Břeclavsku uspěl Šlachta",
        "content": "Neuspěl ani jeden z kandidátů hnutí ANO. V Brně se o senátorské křeslo ucházela náměstkyně primátorky Karin Podivinská (32,19 procenta hlasů), na Břeclavsku se do druhého kola dostal poslanec Miloslav Janulík (41 procent hlasů). Břetislav Rychlík proměnil finální klání v jednoznačnou záležitost. Získal víc než dvojnásobek hlasů oproti Podivinské, konkrétně 8 754, zatímco soupeřka 4 157. „Proti mě stála obrovská síla, prožíváme tsunami hnutí ANO. Rozhodlo, že lidé mají strach, aby se země nevychýlila jenom na jednu stranu, jedním směrem. Jak říkal můj přítel Jura Pavlica: vládu jedné strany už jsme zažili a je to nebezpečné,“ uvedl Rychlík zvolený za TOP 09. Podpořili ho ale i občanští demokraté, Zelení a Piráti. Jeho soupeřka Podivínská hodlá i přes neúspěch pokračovat ve funkci náměstkyně primátorky, v níž řeší oblast bydlení. „Necelá třináctiprocentní účast je pro mě dost velkým zklamáním, i proto volby dopadly takhle. Pan Rychlík byl od začátku favoritem, podpořily ho strany zprava doleva, jak Zelení a Piráti, tak ODS a TOP 09,“ zhodnotila Podivinská. Na Břeclavsku skončilo druhé kolo poměrem 58,8 pro Šlachtu a 41,1 procenta pro Janulíka. Bývalý policista uspěl i přesto, že ostatní protikandidáti z prvního kola shodně postavili za poslance ANO. „Čelili jsme tomu, že se proti nám spojila ODS, která podpořila ANO. Přetlačili jsme silné strany. Na dnešek jsem skoro nespal. Děkuji voličům,“ řekl po zvolení Šlachta, který mimochodem pro své hnutí Přísaha získal první politickou funkci mimo obecní zastupitelstva. Podle Janulíka jeho vlastní voliči ve finálním klání znovu už nepřišli hlasovat a podpora protikandidátů zafungovala spíš jen pro jejich nejbližší okolí. „Senátní volby jsou vždy o pár hlasech a mizivém zájmu. Účast necelých 15 procent má malou vypovídací hodnotu. Ale je to demokracie, tak to je. Rozhodně nebudu žehrat a nadávat voličům,“ prohlásil Janulík. Volby v obou jihomoravských obvodech doprovázela velice nízká účast. Lehce vyšší byla na Břeclavsku, kde se atakovala 15 procent. V Brně přišlo o pár procent méně voličů. Před šesti lety byla volební účast ve druhém kole na Břeclavsku 15,9 procenta. V Brně dosáhla 12,7 procenta. A například před dvěma lety byla ze čtyř jihomoravských obvodu nejnižší v tom brněnském číslo 58, kde přišla téměř přesně pětina voličů. Jaromíra Vítková (KDU-ČSL): obvod 49 – Blansko Tomáš Třetina (TOP 09): obvod 54 – Znojmo Tomáš Töpfer (nez. za ODS, KDU-ČSL, TOP 09): obvod 55 – Brno-město Robert Šlachta (Přísaha): obvod 56 – Břeclav Karel Zitterbart (nez. za STAN): obvod č. 57 – Vyškov Jiří Dušek (nez. za ODS, ČSSD, Fakt Brno): obvod 58 – Brno-město Břetislav Rychlík (nez. za TOP 09, ODS, Piráti, Zelení): obvod 59 – Brno-město Roman Kraus (ODS): obvod 60 – Brno-město Eva Rajchmanová (KDU-ČSL): obvod 79 – Hodonín",
        "category": "Volby",
        "photos": 27,
        "date": "2024-09-28T16:08:00",
        "comments": 6
    },
    {
        "title": "Látka v dresu ANO uhájil Domažlicko, novým senátorem Rokycanska je Kroc",
        "content": "Už před sečtením všech hlasů bylo na Rokycansku jasné, že voliči poslali na šest let do Senátu Miroslava Kroce, starostu městečka Břasy. Ten nahradí Pavla Karpíška z ODS. Starosta z Vejprnic na Plzeňsku chtěl post obhájit, ale skončil už v prvním kole. Mezi pěticí kandidátů skončil třetí. Kroc kandidoval jako nezávislý za STAN. Ve druhém kole porazil Petra Vanku z ANO. Miroslav Kroc vyhrál s 56,12 procent, od voličů dostal ve druhém kole 10 782 hlasů. Protikandidáta Petra Vanku podpořilo svými hlasy 8 427 voličů. „Nedělal jsem si úplně velké naděje, předstih protikandidáta v prvním kole byl velký, před týdnem dostal o třetinu víc hlasů než já. Napětí před druhým kolem jsem nepociťoval, byl jsem relativně pořád v zápřahu. Nebyl jsem nervózní, neměl jsem čas přemýšlet, jak vše dopadne. Například v sobotu dopoledne jsme měli jednání výboru České obce sokolské. Když jsem přijel domů, byla sečtená třetina hlasů. Děkuji za hlasy lidem, které mě poslaly do druhého kola. Děkuji za každý hlas voličů, kteří přišli i ve druhém kole. Jsem rád, že se nerozhodovali podle toho, co jsem dělal v posledním týdnu, ale ocenili moji dlouhodobou práci, moje vize,“ poděkoval Miroslav Kroc. V Břasích je dlouholetým starostou, sedmapadesátiletého Kroce poslali voliči i do krajského zastupitelstva. „Chci dál pracovat a zůstat stejný, jakým jsem,“ reagoval na sobotní úspěch. Pikantní nádech mělo druhé kolo voleb na Domažlicku. Po šesti letech proti sobě opět stanuli Jan Látka (nyní ANO, před šesti lety ČSSD) a Vladislav Vilímec (ODS). Letos vyhrál Látka, před šesti roky Vilímec. Že Vilímec neobhájí bylo jasné po sečtení 95 procent okrsků. Látka měl v té době 55 procent hlasů. Jan Látka vyhrál s 8 555 hlasy, což byl zisk 55 procent. Nový senátor řekl, že se mu nelíbí některé kroky pětikoalice, proto se rozhodl nyní kandidovat. „Nelíbí se mi sociální politika, to, jakým způsobem byl během měsíce změněn před rokem a půl názor na valorizaci důchodů a spousta dalších věcí,“ sdělil. V Senátu se chce zapojit do agendy, kterou dělal vždy. „V předminulém senátním období jsem byl místopředsedou výboru pro územní rozvoj, veřejnou správu a životní prostředí, v tom bych se svými zkušenostmi rád pokračoval. Velmi zajímavá je z pohledu našeho regionu i stálá komise pro rozvoj venkova, protože dva okresy, které budu v Senátu zastupovat, jsou kromě těch třech větších měst, většinou venkovské oblasti,“ nastínil. Látka se v politice výrazněji prosadil v roce 1998, kdy se stal starostou Domažlic. „Byl jsem 20 let krajským zastupitelem, byl jsem 6,5 roku v poslanecké sněmovně, šest let v Senátu, takže lidé mě znají. Znají mé politické názory. Je třeba přičíst i popularitu hnutí ANO, za které jsem kandidoval,“ shrnul Látka. K druhému kolu voleb přišlo na Rokycansku i Domažlicku 16 procent voličů. K prvnímu kolo senátních voleb za obvod Rokycany, který zahrnuje i severní Plzeňsko, přišlo 30,75 procenta voličů a vybírali z pěti kandidátů. Šedesátiletý 1. náměstek hejtmana pro regionální rozvoj, IT a EU Petr Vanka z ANO vyhrál suverénně se ziskem 35,44 procenta hlasů, druhý skončil sedmapadesátiletý starosta Břas Miroslav Kroc ze STAN (24,97 procenta hlasů). Také v obvodu Domažlice, kam patří i část Klatovska, vyhrál zástupce ANO, sedmdesátiletý krajský zastupitel a bývalý senátor Jan Látka. Voliči mu dali 28,96 procenta hlasů. Druhé místo obsadil jednašedesátiletý Vladislav Vilímec z ODS, který senátorský post obhajoval. Získal 15,70 procenta hlasů. Za obvod Domažlice se na hlasovacích lístcích objevilo devět jmen a k volbám přišlo celkem 30,69 procent oprávněných voličů.",
        "category": "Plzeň",
        "photos": 5,
        "date": "2024-09-28T15:33:00+02:00",
        "comments": 3
    },
    {
        "title": "Šlachta slaví, Přísaze získal první mandát v parlamentu",
        "content": "První kolo senátních voleb v břeclavském obvodě předseda Přísahy a někdejší policista Šlachta vyhrál, a to se ziskem 24,74 procenta hlasů. V druhém kole se mu postavil dosavadní poslanec a gynekolog Janulík (ANO), který získal v prvním kole o dvě procenta méně. Napodruhé Šlachta zvítězil s téměř 60 % hlasů. „Čelili jsme tomu, že se proti nám spojila ODS, která podpořila ANO. Přetlačili jsme silné strany. Na dnešek jsem skoro nespal. Děkuji voličům,“ řekl po zvolení Šlachta. Slavil se šampaňským ve štábu v domovských Pohořelicích. První lahev otevíral už při sečtení tří čtvrtin hlasů. „Je to tam! Přísaha jede!“ křičel za dlouhého potlesku svých kolegů Šlachta. Mezi prvními si připíjel s europoslankyní Nikolou Bartůšek, která sršela dobrou náladou. „Na dnešek jsem vůbec nespal. Přiznám se, že jsem běhal na záchod, ani jsem to nepočítal. Byly to náročné dny,“ přiznal Šlachta, za pár desítek minut skleničku se sektem vyměnil za pivo. „Náš obvod je jeden z nejtěžších, bylo nás tu devět kandidátů,“ připomínal před týdnem. Jeho hlavním mottem je vystavení stopky vládě. „Vláda má v Senátu většinu, a ten tak neplní svou kontrolní funkci,“ vysvětlil, proč má o post senátora zájem. Ve štábu ve Šlachtových domovských Pohořelicích na výsledky čekal například neúspěšný lídr jihomoravské kandidátky pro krajské volby Petr Vokřál nebo europoslankyně Přísahy Nikola Bartůšek. „Robert je výborný v otázkách bezpečnosti, ale především zná velmi dobře jižní Moravu, svůj region Břeclavska. Bude pracovat na tom, co lidi zajímá,“ věří Bartůšek, že Šlachta bude platným senátorem. Robert Šlachta přišel do štábu ve 14:20. „Myslím, že s nízkou účastí u senátních voleb musíme počítat. Ale velkou roli v tom podle mě hraje zejména to, že lidé nedostávají volební lístky domů. Voliči si často neuvědomí, že je ještě jedno kolo. Nad tím bychom se měli zamyslet a změnit to,“ prohlásil při příchodu Šlachta. Ačkoli sám Šlachta ve volbách minulý týden uspěl, jeho Přísaha v krajských volbách pohořela. Nikde se nepřehoupla přes čtyři procenta hlasů. Do krajských zastupitelstev se tak nepodívá. Mrazivý výsledek přitom přišel jen pár měsíců po velkém úspěchu ve volbách do Evropského parlamentu, kde Přísaha společně s hnutím Motoristé sobě skončila třetí a členka Přísahy Nikola Bartůšek se stala europoslankyní. „Účast ve druhém kole Senátu je pro mě slabá náplast,“ reagoval na výsledky Šlachta. Jiného kandidáta do Senátu Přísaha nenominovala. Podle Šlachty hrálo roli, že kampaň si každý zájemce o senátorské křeslo musel platit sám. Pokud Šlachta uspěje, bude mít jeho hnutí první tuzemskou politickou funkci kromě obecních zastupitelů. Šlachta si nicméně věří i do příštích sněmovních voleb. Kandidovat s hnutím chce a předem hlásí, že zájem má o post ministra vnitra. „Musíme být v protestní nótě (proti vládní koalici) alternativou vedle Babišova ANO. Naším úkolem je dostat se vedle nich, musíme být odolnější než oni,“ míní Šlachta.",
        "category": "Volby",
        "photos": 10,
        "date": "2024-09-28T16:08:00",
        "comments": 68
    },
    {
        "title": "Hájek porazil lidovce Kunčara. Zlínský kraj má prvního senátora za ANO",
        "content": "„Velmi si toho vážím, volební výsledek přijímám s pokorou a podpora voličů je pro mě velkým závazkem, abych byl aktivním senátorem co nejblíže lidem,“ okomentoval výsledek voleb Hájek. Třiačtyřicetiletý děkan Fakulty veřejnosprávních a ekonomických studií v Uherském Hradišti Oldřich Hájek (ANO) vstoupil do klání o místo v Senátu letos poprvé a už v prvním kole získal nejvíce hlasů. Podporu mu tehdy vyjádřilo 36,94 procenta voličů z části Zlínska a Uherskobrodska. „Určitě mohu nabídnout energii a nový, odlišný přístup při výkonu senátního mandátu. Chci být občanům našeho kraje skutečným partnerem. Komunikace, podpora, partnerství, aktivita, odbornost a energie jsou témata a mé silné stránky, které mohu nabídnout,“ naznačil Hájek před druhým kolem voleb. Jeho protikandidát, jednapadesátiletý Patrik Kunčar (KDU-ČSL), který obhajoval svůj post v senátu, dostal od voličů 47,83 procenta hlasů. „Je to určitě zklamání, na druhou stranu získat 7 700 hlasů je úžasné. I výsledek s rozdílem pěti procent není špatný, neberu to jako úplnou prohru. Vzhledem k politické situaci v zemi to není špatné. Bohužel se na tom ale podepsala naše vláda a také to, že některým lidem asi připadá, že mých deset let v Senátu je už příliš dlouhá doba,“ okomentoval výsledek voleb Kunčar. O křeslo senátora bojoval od roku 2013 třikrát a neúspěšný byl dosud pouze poprvé. V prvním kole získal 26,16 procenta hlasů a skončil druhý. Od roku 2006 členem zastupitelstva v Uherském Brodě, osm let byl také starostou, v současné době je členem rady. Zlínský kraj měl dosud v Senátu pět hlasů, z toho tři křesla drží lidovci, dva nestraníci. Kromě lidoveckých senátorů Jiřího Čunka a Josefa Bazaly, to jsou Jana Zwyrtek Hamplová (Nezávislí) a Tomáš Goláň (Senátor 21). Lidovec Čunek uspěl podruhé za sebou v senátních volbách hned v prvním kole. V minulém týdnu získal necelých 57 procent hlasů. Ve vsetínském obvodě měl jen dva vyzyvatele. V prvním kole senátních voleb přišlo v obvodu Vsetín 29,53 procent voličů, v obvodu Zlín 31,48 procent. Zájem o druhé kolo byl o poznání menší. Například v Otrokovicích, které patří do zlínského obvodu, byla účast hodinu před dnešním uzavřením volebních místností zhruba 12 procent.",
        "category": "Zlín",
        "photos": 7,
        "date": "2024-09-28T15:28:00+02:00",
        "comments": 6
    },
    {
        "title": "Starostové slaví, v Senátu posilují. Porazili kandidáty ODS i ANO",
        "content": "Lochman na Mladoboleslavsku uspěl s více než 60 % hlasů a stane se novým senátorem hnutí STAN. „Na plakáty prohrávám 90 ku 10, ale ve volbách to bude 40:60,“ odhadoval ještě před sčítáním své šance Lochman. Jeho soupeř Igor Karen z ANO byl přitom v Mladé Boleslavi vidět podle reportéra iDNES.cz „na každém rohu“. Zvolením do Senátu přijde Ondřej Lochman o svůj poslanecký mandát. „Ve Sněmovně to bude pro Starosty znamenat dočasné oslabení,“ lituje Josef Cogan, předseda poslaneckého klubu. Nahradí ho první náhradnice kandidátky PirStan Silvia Doušová ze STAN, aktuálně úřednice ministerstva pro místní rozvoj, předtím místostarostka v Kutné Hoře. Mezi prvními gratulanty nechyběla středočeská hejtmanka Petra Pecková. „Nový senátoři mají tu výhodu, že nemusí po vítězství s nikým vyjednávat o koalici,“ prohlásila. Dalším gratulantem byl místopředseda STAN Lukáš Vlček. „Vítáme budoucího ministra průmyslu v městě automobilu,“ reagoval na něj Lochman. Místopředseda STAN Vlček okomentoval i vítězství hnutí ANO. „Vnímáme, jak se proměnila politická mapa. Netěší nás posilování některých sil, různých extrémistů a pseudonacionalistů, to kam se česká politická scéna ubírá“ uvedl. „Chci poděkovat všem našim kandidátů a samozřejmě voličů. Děkujeme i našemu týmu a především dobrovolníkům. Díky ním budeme mít i v dalším období druhý nejsilnější vklub v Senátu,“ dodal Vlček. Hnutí podle něj nesmí zapomenout na to, že za rok Česko čekají parlamentní volby. Vlček nebyl jediný, komu výsledek ve volbách udělal radost. „Zisk šesti mandátů je výborný výsledek, je nás teď v klubu celkem osmnáct,“ radoval se předseda senátního klubu STAN Jan Sobotka. „Doufám, že udržíme i křeslo 1. místopředsedy pro Jiřího Drahoše,“ dodal. Mladá Boleslav není jediné vítězství Starostů. Slaví i zmíněný Drahoš v Praze 4 a egyptolog Miroslav Bárta. Ti vyhráli ve dvou senátních obvodech v hlavním městě. Uspěla i Hana Žáková v Třebíči a Miroslav Kroc v Rokycanech. Šestým křeslem pro Starosty přispěje Lena Mlejnková ze sesterského hnutí SLK, která vyhrála v obvodu Jablonec nad Nisou.",
        "category": "Volby",
        "photos": 96,
        "date": "2024-09-28T17:20:05",
        "comments": 14
    },
    {
        "title": "Chilskou rallye vede po první etapě Evans o tři sekundy před Tänakem",
        "content": "Po přepočítání výsledků vyrazil Evans do druhé etapy jako lídr s třísekundovým náskokem před mistrem světa z roku 2019 Tänakem, který Chilskou rallye ovládl při obou dosavadních ročnících v roce 2019 i loni. Třetí je další jezdec Toyoty Fin Kalle Rovanperä, úřadující dvojnásobný mistr světa ztrácí na lídra deset sekund. Úvodní zkoušku pořadatelé záhy zastavili kvůli neukázněným divákům. Celou ji absolvovali jen tři jezdci včetně Tänaka. Evansovi večer jury na podnět týmu Toyota přidělila pomyslný čas na základě jeho výsledku při odpoledním průjezdu stejnou trasou. Náhradní časy obdrželi i průběžně čtvrtý Sami Pajari z Toyoty a osmý Adrien Fourmaux z Fordu, na jejich umístění to ale vliv nemělo. Vstup do soutěže vyšel Francouzi Sébastienu Ogierovi, který byl v čele po dvou rychlostních zkouškách, ale pak měl defekt. Osminásobný mistr světa, jenž je třetí v průběžném pořadí seriálu, i když startoval jen ve vybraných soutěžích, rázem klesl na patnácté místo s velkou ztrátou. Před víkendovými etapami měl na deváté pozici na Evanse manko téměř minutu a půl. „Život je krásný, zkusme si ho užít,“ konstatoval Ogier, kterému se nečekaně naskytla v závěru sezony možnost zabojovat o devátý titul, ale páteční defekt mu ji hodně zkomplikoval. Až šestý byl vedoucí muž šampionátu Thierry Neuville s hyundaiem, který musel v první etapě soupeřům „čistit“ trať z pozice prvního startujícího. Belgičan, který má v Chile první šanci zajistit si premiérový titul mistra světa, ztrácí na Evanse 33 sekund. V čele šampionátu má Neuville na Estonce náskok 34 bodů, Ogier je o další čtyři body zpět. Do konce sezony zbývají tři soutěže. závod mistrovství světa v automobilových soutěžích po 1. etapě a dodatečném přepočítání výsledků na základě přidělení náhradních časů některým jezdcům: 1. Evans, Martin (Brit./Toyota GR Yaris) 58:03,9, 2. Tänak, Järveoja (Est./Hyundai i20) -3,0 3. Rovanperä, Halttunen (Fin./Toyota GR Yaris) -10,1, 4. Pajari, Mälkönenová (Fin./Toyota GR Yaris) -12,2, 5. Munster, Louka (Luc., Belg./ Ford Puma) -13,7, 6. Neuville, Wydaeghe (Bel./Hyundai i20) -33,3.",
        "category": "Ostatní",
        "photos": 2,
        "date": "2024-09-28T08:18:00+02:00",
        "comments": 0
    },
    {
        "title": "Zkoušel jsem Ozempic, ale moc to nefungovalo, říká James Corden",
        "content": "„Zkusil jsem Ozempic a když se na mě teď podíváte, nepřekvapí vás, že to moc nefungovalo,“ přiznal James Corden v podcastu This Life of Mine. „Chvíli jsem to zkoušel a pak jsem si uvědomil, že co jím, nemá nic společného s tím, že bych měl hlad. Jediné, co to dělá, je, že nemáte pocit hladu. Ale já jím jen kvůli hladu velmi zřídka,“ prozradil herec. O Ozempicu hovořil s moderátorem a spisovatelem Richardem Osmanem (53), který se svěřil se svým celoživotním bojem se závislostí na jídle. Corden ho ujistil, že na jeho vlastní závislost neměl Ozempic bohužel vliv. „Díváte se na někoho, kdo snědl královskou velikost, a když říkám královskou velikost mléčné čokolády - takovou, jakou dáváte někomu k Vánocům - v myčce aut. Nic z toho nebylo ve stylu: Ach, já mám takový hlad. To není ono, je to něco jiného,“ pokračoval komik. Ozempic je lék na cukrovku, který je v Hollywoodu v současnosti velmi populární. Původně byl vyvinut pro pacienty s cukrovkou II. typu ke zlepšení hladiny krevního cukru. Postupně se stal velmi oblíbeným prostředkem celebrit k rychlému zhubnutí. Corden však není jediný, kdo lék zkusil a neviděl výsledky, které očekával. „Viděla jsem tolik lidí, kteří to zkoušeli a hubli. Tak jsem si řekla: Dobře, zkusím to. A nezhubla jsem vůbec nic. Neomezilo mi to chuť k jídlu. Vím, že někteří lidé si říkají: Já nemůžu jíst. Já ne! Jedla jsem předkrmy, normální jídlo a dezert, chápete? V ničem mě to nezastavilo“ vysvětlila v červnu zpěvačka skupiny Xscape Kandi Burrussová. „Beru ho už dlouho, ale moc výsledků jsem neviděla,“ sdělila například také herečka Heather Gayová v listopadu 2023.",
        "category": "Revue",
        "photos": 18,
        "date": "2024-09-28T15:17:00+02:00",
        "comments": 7
    },
    {
        "title": "Výrobci investují do zeleného cementu. V cestě k jeho rozšíření stojí cena",
        "content": "Cement je klíčovou surovinou pro výstavbu silnic, budov i další důležité infrastruktury. Při výrobě tohoto materiál vzniká obrovské množství emisí uhlíku ze spalování paliv, které slouží k vytápění pecí. Další emise vznikají i z těžby či z dalšího zpracování vápence. Společnosti Holcim a CRH se proto rozhodly zainvestovat 75 milionů amerických dolarů (asi 1,7 miliardy dolarů) do startupu Sublime Systems. Ten stojí za novou metodou výroby cementu, která podle prvních testů dokáže proti standardním postupům vyprodukovat až o 90 procent méně emisí, píše agentura Bloomberg. Na každou tunu vyrobeného cementu vznikne podle odhadů asi jedna tuna emisí oxidu uhličitého. Celkem se tímto způsobem v roce 2022 vyprodukovalo zhruba 4,1 miliard tun emisi uhlíku. Za více než polovinou této hodnoty stojí Čína, kde se v posledních letech masivně staví nové nemovitosti. Celý svět ale čím dál více směřuje k zeleným alternativám a tyto snahy se týkají právě i cementu. Výzkumníci společnosti Sublime Systems i proto přišli s momentálně nejméně fosilně náročným cementem na světě. Vápno namísto v rozžhavených pecí vzniká v elektrolyzéru za pokojové teploty. „Pilotní testy poukázaly na obrovský úspěch a podařilo se nám snížit emise oxidu uhličitého o 90 procent ve srovnání s klasickou metodou,“ říká spoluzakladatelka a výkonná ředitelka společnosti Sublime Systems Leah Ellisová. Její americký startup momentálně pracuje na svém vlastním komerčním závodu v americkém státě Massachusetts. Roční výrobní kapacita by se měla pohybovat okolo 30 tisíc tun a jeho kompletní dokončení je v současné chvíli plánováno na rok 2026. Ellisová pro Bloomberg zároveň uvedla, že jedním z cílů firmy je poskytnutí technologie dalším produkčním podnikům, které již mají potřebnou infrastrukturu a funkční dodavatelský řetězec. Tyto již existující cementárny by mohly díky nové technologii modernizovat své staré provozy nebo vystavět úplně nové. Aby se současný úspěch amerického startupu přerodil v opravdový byznysový úspěch, musí firma na této cestě překonat ještě několik překážek. Mezi ně se řadí také značné náklady. Další potíží může být i poptávka. Nízkouhlíkový cement je totiž ve srovnání s tím klasickým dražší. Celý stavební průmysl ale už nyní pracuje s minimálními maržemi. „Dnešní cement je velmi levný. Jeho cena se na americkém trhu momentálně pohybuje okolo 150 dolarů za tunu. Tomu bohužel nemůžeme hned konkurovat,“ vnímá současnou situaci Ellisová. Věří však, že cena zeleného cementu bude v dalších letech rychle klesat. Situaci mohou změnit státy, respektive účinné právní předpisy. Ty mohou nutit stavební firmy k tomu, aby čistý beton pro výstavbu používaly. Kritici zároveň říkají, že pouze investice do nových startupů ze strany největších cementáren nestačí. Je totiž třeba toto rozhodnutí přetavit i v konkrétní činy. „Jsme rádi, že společnosti jako Holcim se rozhodly investovat do startupu, který se zaměřuje na vývoj i výrobu zeleného cementu. Zároveň ale chceme, aby představil jasný a transparentní plán, jak firma hodlá dekarbonizovat své již existující a fungující podniky v USA,“ uzavřel pro Bloomberg Ash Lauth, který stojí v čele iniciativy na dekarbonizaci amerického průmyslu.",
        "category": "Ekonomika",
        "photos": 3,
        "date": "2024-09-28T15:00:00+02:00",
        "comments": 3
    },
    {
        "title": "Starosta za KDU-ČSL porazil senátora ODS. Lidovci v Senátu obhájili dvě křesla",
        "content": "Předseda strany Marian Jurečka všem třem kandidátům poděkoval. Mrzí ho, že se Kunčar tentokrát do Senátu nedostal a taky že přišlo k volbám málo lidí. Hlasovat dorazilo 17,54 procent voličů. „Měli bychom hledat cesty, jak voliče oslovit. Budeme určitě debatovat o tom, jestli by nestálo za to například volební lístky doručovat do domácností tak, aby lidé opravdu věděli, že se druhé kolo koná. V mém kraji, ve volebním obvodu Prostějov, byla účast 12,3 procenta. To je opravdu mizerné,“ komentoval výsledky voleb Jurečka. Z pohledu vládních stran Jurečka považuje výsledek za dobrý. Tyto strany si v horní komoře parlamentu udrží většinu. „Podívejme se na to, kolik kandidátů hnutí ANO postoupilo do druhého kola senátních voleb. To druhé kolo pro ně není úspěch. Není to výsledek, který by se dal považovat za úspěch. V celé řadě obvodů uspěli kandidáti vládních stran. Já jsem čekal, že jejich kandidátů uspěje mnohem více,“ dodal Jurečka, který je rád, že ve druhém kole uspěli i další kandidáti s podporou KDU-ČSL. Zmínil Pavla Fischera, Jiřího Drahoše, Vladimíru Ludkovou, Jans Tecla, Martina Červíčka, Břetislava Rychlíka a Stanislava Balíka. Ve volebním štábu KDU-ČSL v pražském Paláci Charitas sledovali sčítání hlasů předseda senátorského klubu strany Josef Klement a místopředsedkyně Senátu Jitka Seitlová. „Opozice bude v Senátu silnější, ale myslím, že Senát bude tím i trochu živější,“ zhodnotila Seitlová. Ona i Klement předpokládají, že i po těchto volbách bude jejich klub mít místopředsedu nebo místopředsedkyni Senátu. Klub KDU-ČSL má celkem 12 členů. David Šimek se na Svitavsku do druhého kola dostal společně s obhajujícím senátorem z ODS Michal Kortyšem. Voliči si tedy vybírali mezi dvěma kandidáty stran, které tvoří vládní koalici SPOLU. „My jsme 9. listopadu uveřejnili, že David Šimek bude kandidovat ve Svitavách. Takže jsme svou kandidaturou nikoho nepřekvapovali,“ odpověděl Klement na otázku iDNES.cz, zda to v koalici nevyvolává pnutí. Předseda strany Jurečka do štábu dorazil okolo třetí hodiny. Už dříve řekl, že by v těchto volbách mohli celkem získat dva až tři senátory. „Věřím, že bychom ve dvou obvodech, kde se naši kandidáti dostali do druhého kola, ještě jednoho, ideálně dva senátory mít mohli,“ řekl Jurečka iDNES.cz minulý týden po sečtení hlasů v prvním kole senátních voleb. Pro KDU-ČSL první kolo dopadlo mírně nad očekávání. Letos mandát obhajoval Čunek v obvodu Vsetín a Kunčar v obvodu Zlín. Čunek má pro dalších šest let mandát jistý. Před týdnem v senátních volbách získal 56,76 procent hlasů. Stejně jako posledně se tím pádem dostal už z prvního kola. Nutno však dodat, že proti sobě měl jen dva kandidáty z opozičních ANO a SPD. Kunčar je senátorem od roku 2014, v minulosti byl také starostou Uherského Brodu. V prvním kole mu hlas odevzdalo 26,16 procent voličů. Ve druhém se utkal s děkanem Fakulty veřejnosprávních a ekonomických studií v Uherském Hradišti a včelařem Oldřichem Hájkem za ANO. Hájek druhé kolo vyhrál s 52,16 procenty. Šimek na Svitavsku vyhrál už první kolo vyhrál s 26,29 procenty hlasů. Kandidoval za KDU-ČSL a zároveň za hnutí Nestraníci, jehož je místopředsedou. Po těchto volbách by se měl zároveň Jurečka rozhodnout, jestli bude pokračovat v čele strany. „Rozhodnutí, jestli budu kandidovat na předsedu, řeknu po senátních volbách,“ prohlásil Jurečka před týdnem po krajských a prvním kole senátních voleb. Lidovci budou mít sjezd, na kterém budou volit předsedu, za tři týdny v Olomouci. Jurečka si letos v lednu stanovil tři podmínky, které musí splnit, aby jako předseda pokračoval. Zaprvé, zvrátit nízké preference strany. Zadruhé, uspět v evropských volbách. Zatřetí, uspět v krajských a senátních volbách. První dvě podmínky už nesplnil. Podle průzkumů se strana pořád drží pod pětiprocentní hranicí volitelnosti do Poslanecké sněmovny. Ve volbách do Evropského parlamentu získali křesťanští demokraté pouze jednoho europoslance, dříve měli dva. V krajských volbách přišli zhruba o deset zastupitelů. Zůstal jim však v Jihomoravském kraji hejtman Jan Grolich, který tam s koalicí SPOLU získal skoro 40 procent hlasů a stal se nejkroužkovanějším politikem krajských voleb v celé republice.",
        "category": "Volby",
        "photos": 10,
        "date": "2024-09-28T13:30:00+02:00",
        "comments": 4
    },
    {
        "title": "Při hromadné střelbě v JAR zemřelo 17 lidí, útočníci jsou na útěku",
        "content": "Podle jihoafrických médií jsou oběti příbuzní nebo sousedé, kteří se shromáždili ve dvou domech, aby připravili smuteční obřad za matku a dceru, které byly zavražděny před rokem, napsala BBC na svém webu. Podle AP se střelba odehrála na okraji Lusikisiki, který tvoří venkovské usedlosti. V jednom domě zastřelili 12 žen a jednoho muže, v dalším pak tři ženy a muže, uvedla policie, která vraždy označila za ohavné. Útočníci podle jednoho z místních představitelů stříleli do lidí náhodně a vyvolali v komunitě hrůzu. Jihoafrická republika má jeden z nejvyšších počtů vražd na světě. V roce 2022 v šedesátimilionové zemi zaznamenali více než 27 tisíc vražd, píše BBC. V posledních letech se tam častěji vyskytují hromadné střelby, podotkla AP a připomněla případ z loňského dubna, kdy bylo v domě v provincii KwaZulu-Natal zabito deset členů jedné rodiny, z toho sedm žen a třináctiletý chlapec.",
        "category": "Zahraničí",
        "photos": 3,
        "date": "2024-09-28T14:56:04",
        "comments": 14
    },
    {
        "title": "Déšť, kroupy, slunce a kola. Rytmus města, ve kterém se bojuje o duhu",
        "content": "Stačí pár minut v ulicích Curychu, aby bylo zřejmé, proč se světový šampionát koná právě ve městě na jezeře. Přes místní kopcovitý profil potkáte cyklisty na každém rohu stejně jako stojany a zaparkované bicykly. Městská kola, staré silničky, cargo kola s naloženými dětmi, občas zaslechnete i elektrokolo. Žlutý piktogram cyklisty nechybí na žádné ulici nebo chodníku. Na kole se tu jezdí ve sportovním, v džínách a bundě, ale i v kancelářském kostýmku, botách na podpatku a s kabelkou elegantně zavěšenou v lokti. A také za každého počasí, jak znovu potvrdil pátek. Zatímco elitní jezdci si při tréninku na nedělní závod vyzkoušeli v ulicích města jen krátkou přepršku, za pár okamžiků se na muže do třiadvaceti let snášely kroupy. Po chvíli je ale jasné, proč vás i v takovém dni míjí jeden místní cyklista za druhým. Nejhorší déšť trvá jen pár šlápnutí do pedálů, stačí přibrzdit pod nejbližším stromem, a než stačíte vyndat pláštěnku, zase je po dešti a na okamžik i stydlivě vykoukne zpoza mraků slunce. Místním přepravujícím se na nákup nebo do práce krátké zastávky nebo i trocha mokra nevadí, na víkendové závody si ale všichni přejí co největší sucho. Ať už kvůli komfortu závodníků, kterým jinak na dlouhých štrekách šampionátu v mokru a zimě mnohem víc hrozí kolaps z vyčerpání, hlavně ale kvůli předejití dalšímu tragickému pádu. „Světový šampionát je každoročně vrcholem sezony, a to zvlášť pro mladé závodníky. Pro ně jde často o jednu z prvních zkušeností na velké mezinárodní akci. Cílem mistrovství světa je oslavovat cyklistiku, což samozřejmě nyní ustoupilo do pozadí,“ komentoval úmrtí osmnáctileté Furrerové prezident Mezinárodní cyklistické unie David Lappartient v sobotu dopoledne na setkání s novináři. Furrerová byla jako místní rodačka jednou z tváří šampionátu, podle Lappartienta bydlela jen pár kilometrů od domnělého místa nehody. Kondolence rodině Furrerové přicházely do Švýcarska celý páteční večer. „Nemůžu uvěřit, že jsme ztratili další talent našeho sportu,“ a „stává se to příliš často,“ napsaly ke svým vyjádřením soustrasti Demi Volleringová a Lotte Kopecká, tedy nejspíš dvě největší favoritky sobotního závodu. Jak úmrtí Furrerové klání žen ovlivní, se teprve ukáže, závodnice ale měly na zpracování tragické zprávy jen necelý den. O něco déle se můžou se smutnou novinou vyrovnávat muži, kteří startují až v neděli těsně před polednem. Většinu z nich zastihla zpráva na cestě z tréninku na městském okruhu, který jim byl v pátek odpoledne vyhrazený. Přestože šlo jen o trénink, k trati v centru města se přišly podívat desítky lidí, zvědaví, jestli uvidí některou z největších hvězd šampionátu. Potlesk přihlížejících si zasloužila modrá sestava Francouzů, na počínání Švýcarů dohlížel přímo od jednoho z plůtku domácí hrdina Fabian Cancellara. Rakušan Felix Gall zase v jednom místě zastavil, aby si popovídal s přáteli v davu. Remco Evenepoel mohl při oficiálním tréninku snadno zapadnout mezi svými reprezentačními kolegy. To by ovšem nemohl mít zlatou přilbu a kolo. Nejméně přehlédnutelný byl ale samozřejmě Evenepoel, jehož zlatá přilba a kolo olympijského šampiona zářily na všechny strany. Belgičan ale zatím projížděl městem v pohodovém tempu a družném rozhovoru se svými reprezentačními kolegy. Tolik času prohlédnout si belgickou hvězdu už nejspíš nikdo z fanoušků u trati při nedělním závodě mít nebude. Kdyby ale vyrazil Evenepoel do města bez belgického dresu a zlatých doplňků, snadno byste si ho mohli splést se zástupy elegantních cyklistů, kteří vás ladně a s úsměvem za každého počasí míjí. V roce 2029 uspořádá mistrovství světa v silniční cyklistice zatím neupřesněné město v Dánsku, o rok později bude dějištěm Brusel. O obsazení nejbližších volných termínů rozhodla v sobotu mezinárodní unie UCI v dějišti aktuálního šampionátu v Curychu. Souboje o světové medaile se na sklonku desetiletí vrátí do Evropy, poté co v roce 2028 uspořádá vrcholnou akci Abú Zabí. Nejbližší šampionát se pojede v příští sezoně poprvé v Africe, a to v hlavním městě Rwandy Kigali. V dalších letech přijdou na řadu Montreal a Haute-Savoie ve Francii. Do Dánska se silniční MS vrátí po 18 letech, uskuteční se tam pošesté. V Belgii se závodilo naposledy v roce 2021 a pro zemi to bude už desátá příležitost. Belgičtí pořadatelé se tím znovu dotáhnou na Švýcarsko, častěji se o medaile soupeřilo jen v Itálii (14). UCI v Curychu přidělila pořadatelství celkem 16 šampionátů v různých disciplínách a kategoriích na období 2025-2030. Cyklokrosové MS v roce 2028 bude v nizozemském Hoogerheide a o dva roky později v belgickém Namuru. V Brisbane se v roce 2030 uskuteční MS v dráhové cyklistice. (ČTK)",
        "category": "Cyklistika",
        "photos": 5,
        "date": "2024-09-28T09:46:00+02:00",
        "comments": 0
    },
    {
        "title": "V Olomouci si ANO pláclo s SPD, Trikolorou, PRO a Svobodnými. Hejtmanem Okleštěk",
        "content": "Rozhodnutí v sobotu po skončení druhého kola senátních voleb oznámilo hnutí ANO na brífinku v Prostějově. „Hned po sečtení hlasů v krajských volbách jsme začali vyjednávat. V týdnu probíhala další jednání. Měli jsem představu o trojkoalici, nicméně výsledky někam směřovaly. Dohodli jsme se tedy na povolební spolupráci s hnutím SPD, Trikolórou, PRO a Svobodnými,“ řekl Okleštěk. Koaliční smlouvu ke spolupráci na další čtyři roky chce ANO podepsat v příštích dnech. „Nenašli jsme žádné rozporuplné body, věřím, že spolupráce bude přinášet ovoce. Konkrétnější v detailech o obsazení jednotlivých pozic budeme při podpisu smlouvy,“ dodal Okleštěk, jenž také potvrdil, že bude usilovat o místo hejtmana. Zároveň zamýšlí dokončit i poslanecký mandát. Průnik jednotlivých programů, na který kladlo ANO při vyjednávání důraz, dostal za hnutí na starosti poslanec a krajský zastupitel Milan Feranec. „Procházel jsem si všechny krajské volební programy. Zeleně jsem si značil společné věci, červeně ostatní. I když SPD mělo program krátký, červených políček u nich bylo minimum,“ sdělil Feranec. Důvod pro volbu SPD spočíval pro ANO i v ochotě vyjednávat. „Původně jsme deklarovali tři subjekty. Když však některé subjekty oznámily odchod do opozice, portfolio se zúžilo. SPD bylo nejúspěšnější. Jde nám i o respektování toho, jak volič rozdal hlasy,“ sdělil Okleštěk. Krajský šéf ODS Martin Major v pátek večer oznámil, že strana odchází do opozice, protože hnutí ANO chtělo vytvořit trojkoalici s SPD, s níž ovšem občanští demokraté spolupráci už předem vylučovali. ANO tak zbývaly jen dvě varianty - menšinová vláda, nebo koalice s SPD či Stačilo! „Občanští demokraté budou v následujícím období v Olomouckém kraji opoziční stranou. Od sečtení volebních výsledků jsme absolvovali několik jednání s dalšími stranami. K jednání nás mimo jiné oslovilo vítězné ANO. Jeho představitelé nám nabídli účast na tříčlenné koalici ve složení ANO-ODS-SPD,“ uvedl Major na svém Facebooku před půl sedmou večer. „Tuto nabídku jsme jasně odmítli, což jednohlasně potvrdila i Regionální rada ODS v Olomouckém kraji. Nemůžeme vyměnit naše principy za účast v krajské koalici, a proto budeme nadále bojovat za náš kraj z opozičních lavic. I z nich lze pro občany kraje udělat ledasco prospěšného,“ dodal. Už dříve ohlásila odchod do opozice další dvě uskupení – ve volbách druzí Starostové a nezávislí mající devět křesel, a třetí Spojenci24 tvoření KDU-ČSL, TOP 09, Zelenými a nestraníky, kteří disponují šesti krajskými zastupiteli. Právě od Spojenců přišla v pondělí informace, že ANO se dohodlo s ODS. Takovou variantu však občanští demokraté odmítli. „Neplatila, nikdy taková nabídka nepadla,“ uvedl Major. Vyvrátil ji i Okleštěk. „O spolupráci jen s ODS jsme nikdy nemluvili. Pravděpodobně si lídr Spojenců pan Slavotínek mylně interpretoval některou z mých odpovědí,“ řekl Okleštěk. Zároveň odmítl, že by koalice s SPD mohla být prověrkou na příští rok, kdy budou volby do poslanecké sněmovny. „Jsme na kraji, dlouhodobě tvrdím, že je to nejvyšší stupeň komunální politiky. Je to tedy o lidech, ne o stranách, s poslaneckými volbami to nemá nic společného,“ dodal pravděpodobný budoucí hejtman.",
        "category": "Olomouc",
        "photos": 6,
        "date": "2024-09-28T14:18:00+02:00",
        "comments": 11
    },
    {
        "title": "Návrat potvrzen, ale zatím jen do Söldenu. Hvězdný Hirscher může závodit v SP",
        "content": "Osminásobný vítěz seriálu se chystá na comeback mezi elitou v barvách Nizozemska místo rodného Rakouska a svolení ke startu má zatím jen na tradiční říjnový obří slalom. O účast v dalších závodech bude podle rozhodnutí FIS třeba pokaždé jednotlivě zažádat. FIS rozhodla o zavedení divokých karet pro hvězdné navrátilce, kteří už nefigurují v žebříčku, v létě. Novinka se týká sportovců, kteří například v kariéře získali velký křišťálový glóbus za celkové prvenství v SP a od jejich odchodu do „sportovního důchodu“ uplynuly nejméně dva roky. Záměr udělovat tuto kartu na celou sezonu ale vyvolal kritiku v řadách aktivních závodníků i funkcionářů. FIS na pátečním zasedání, kde se mimo jiné schvaloval definitivní kalendář na nadcházející sezonu, pravidlo upravila. Žádost nizozemského svazu o Hirscherův start v Söldenu ale schválila. „Došlo na některé menší korektury, jako třeba to, že o divokou kartu bude třeba pokaždé zažádat,“ citoval list Tiroler Tageszeitung šéfa rakouských alpských lyžařů Herberta Mandla. Právě rakouský svaz patřil ke kritikům novinky. Počet závodů absolvovaných na divokou kartu má být také omezen na dvacet. Pětatřicetiletý Hirscher ukončil kariéru v roce 2019. Letos v dubnu dvojnásobný olympijský vítěz a sedminásobný mistr světa oznámil návrat, ale také přestup. Bude reprezentovat Nizozemsko, kde se narodila jeho matka. Vysvětlil to tím, že nechtěl aktuálním členům rakouského kádru zabírat místo. Za normálních okolností je možné startovat ve Světovém poháru na základě dosažených bodů FIS a Hirscher měl původně v plánu zabojovat o ně v létě na menších závodech na Novém Zélandu. Po zavedení novinky už to nebylo nutné, přesto se Hirscher na druhý konec světa vydal, byť tam nakonec nezávodil. V Söldenu začne sezona 27. října.",
        "category": "Ostatní",
        "photos": 8,
        "date": "2024-09-28T14:12:00+02:00",
        "comments": 2
    },
    {
        "title": "Buffalo v Bavorsku tmelí kabinu. Výhra s nulou, Oktoberfest a pak už do Prahy",
        "content": "Buffalo se utká s New Jersey v pražské O2 areně v pátek 4. října od 19:00 a o den později od 16:00. V kádru Sabres jsou útočníci Jiří Kulich a Lukáš Rousek, kteří při páteční výhře na ledě EHC Red Bulls Mnichov 5:0 nenastoupili. V přípravě se týmu kouče Lindyho Ruffa dařilo. Nejprve kádr pro evropské turné porazil doma Pittsburgh 7:3 a potom i Columbus 6:1. Kulich s Rouskem nastoupili jen do úvodního testu a Kulich si připsal asistenci. Ruff má radost, že se týmu daří, ale vidí ještě hodně práce před pátečním vstupem do sezony. „Hráli jsme pohromadě jen tři zápasy. Hodně jsme trénovali. Máme ještě spoustu práce, abychom vyladili některé detaily naší hry. Ale to, co jsme chtěli hrát, vypadalo opravdu dobře a spousta hráčů podala dobré výkony,“ uvedl pro klubový web Ruff. Daří se i druhé části kádru, která zůstala v Severní Americe. Sabres vyhráli v Pittsburghu 3:2 a potom v Ottawě 3:2 v prodloužení. Sobota bude v Mnichově spíš týmovým teambuildingem. Sabres se chystají na vyhlášený mnichovský pivní festival Oktoberfest. „Nikdy jsem na Oktoberfestu nebyl, takže se tam rád zastavím a podívám se, jaké to je,“ plánoval již s tradičním kloboukem na hlavě Ruff. „Když máte příležitost, jako je tato, a ta příležitost vám nabízí být součástí takové tradice, je třeba ji využít. Myslím, že je to dobrá součást budování týmu, na kterém pracujeme.“ Celý tým přijal nápad s nadšením, o čemž svědčilo mimo jiné i to, že na páteční zápas dorazili hráči v tradičních bavorských oblecích s krátkými koženými kalhotami. „Když jsem to viděl, byl jsem opravdu šťastný a hrdý. Bylo to naprosto cool,“ uvedl útočník JJ Peterka, který je mnichovský rodák. „Je úžasné, že to takhle vyšlo a jsme tady právě v tomto období. Kluci díky tomu uvidí něco, co je tak velkou součástí naší kultury,“ dodal dvaadvacetiletý hráč. If you aren’t wearing lederhosen into the game today, well…you’re not a Buffalo Sabre New Jersey má za sebou páteční generálku na ledě New York Islanders, kde prohrálo 1:5. Devils se celkově výsledkově nedaří. Nejprve doma podlehli Islanders 1:4, potom venku Montrealu 0:3 a před vlastním publikem Washingtonu 3:5. Jedna z opor útočník Ondřej Palát si za tři zápasy připsal jednu asistenci. Do posledního duelu zasáhl i obránce Jakub Zbořil, který je v kempu na zkoušce. Kádr pro zápasy v Praze zatím Devils nezveřejnili. Do Prahy se těší i dva Slováci - obránce Šimon Nemec a útočník Tomáš Tatar. Druhá část týmu ale bude pokračovat v přípravě v Severní Americe, kde sehraje dva zápasy s New York Rangers a další na ledě Philadelphie. Devils mají v sobotu stejně jako Sabres den volna, aby načerpali energii a připravili se na dobrodružství na starém kontinentu. „Máme za sebou fázi, která byla rušná a náročná, protože jsme se toho snažili hodně stihnout v krátkém časovém období,“ podotkl trenér Sheldon Keefe. „Ten den volna už byl zapotřebí. Bude to první skutečně volný den za nějakou dobu. V neděli pak dobře potrénujeme a pocestujeme do Prahy. Pak budeme mít ještě trochu času na to, abychom dali naši hru do pořádku,“ dodal Keefe.",
        "category": "NHL",
        "photos": 5,
        "date": "2024-09-28T13:48:00+02:00",
        "comments": 0
    },
    {
        "title": "Volby by mohly být jednodenní, řekl Pavel. Babiš chce ANO do vedení Senátu",
        "content": "„Jestli si jenom nechceme stěžovat doma a nadávat na to, co se nám všechno nelíbí, pak bychom měli chodit k volbám a starat se o to, kdo k těm volbám jde, kdo kandiduje, co nabízí,“ uvedl Pavel po hlasování doma v Černoučku na Litoměřicku. Lidé by podle něj měli zvažovat, zda to, co kandidáti nabízejí, je reálné. „Bez toho budeme neustále jenom hříčkou těch, kdo tu práci chtějí dělat třeba jenom pro sebe,“ doplnil prezident, který se v sobotu vrátil z USA. Pavel přiznal, že má ještě trochu „rozhozený den a noc“. Uvedl, že se na zpáteční cestě seznamoval s aktuální situací na české politické scéně. Své stanovisko k první vážné vládní krizi, kdy jsou Piráti na odchodu z kabinetu, chce dát poté, co se v pondělí setká s předsedy vládních stran a premiérem Petrem Fialou. Ještě dnes mají někteří z vás možnost zvolit své zástupce do Senátu. S Evou jsme hned po návratu z USA odevzdali svůj hlas v Černoučku. Volba v Den české státnosti a svátku sv. Václava je hezkou připomínkou, že o demokracii a budoucnost našeho národa je třeba pečovat. Vyslovit… https://t.co/Q7vqH9qxkl https://t.co/S7d21JDANa Už ráno odvolil šéf hnutí ANO Andrej Babiš. „Pan Fiala nás neposlouchá, nerozumí ekonomice, nechápe vůbec nic,“ řekl k současné situaci ve vládě Babiš. Současně poznamenal, že hnutí ANO dělalo co nejvíc, aby mobilizovalo voliče. „Kdybych byl premiér, tak už bych dávno požádal hmotné státní rezervy, aby nakoupili vysoušeče. Pan premiér má jiné starosti,“ pokračoval šéf hnutí v kritice vlády ANO. Zároveň uvedl, že volil Helenu Válkovou, kterou podporuje. „Úspěch ve druhém kole? Co nejvíc mandátů,“ komentoval Babiš. Zároveň uvedl, že ANO si bude nárokovat funkci jednoho z místopředsedů Senátu, pokud v nynějším finále senátních voleb dostatečně posílí. Výsledky voleb bude podle svých slov sledovat z narozeninové oslavy bývalého prezidenta Miloše Zemana. Podle Babiše Piráti neumí vládnout. „Ministr zahraničí Lipavský ani nemá potřebné vzdělání,“ doplnil s tím, že pětikoalice má lepší kandidáty na tuto pozici. „My jsme vždycky varovali před Piráty,“ dodal. Podle dopoledních čísel provázela druhé kolo voleb do horní komory velmi nízká účast, pohybovala se mezi 10 až 15 procenty. Jsou ale i místa, kde k urnám přišly jen jednotky procent voličů, naopak na šumavské Horské Kvildě se účast před polednem blížila ke 40 procentům. Vůbec nejméně voličů přilákalo druhé kolo senátních voleb v roce 2016, kdy jich přišlo hlasovat pouze 15,38 procenta. Voliči svými hlasy rozhodnou mimo jiné o tom, nakolik posílí opoziční hnutí ANO, které má šanci poprvé nominovat svého zástupce do vedení Senátu. Frakce vládních stran ale budou mít nadále v jednaosmdesátičlenné horní komoře většinu. Hlasovat mohla většina z téměř 2,24 milionu voličů, kteří nenašli cestu do volebních místností v pátek. Lidé si vybrali 22 budoucích senátorů z celkem 19 adeptů ANO, devíti kandidátů ODS nebo šesti zástupců hnutí Starostů. Lidovci a TOP 09 měli v závěrečném klání shodně po dvou zástupcích a SPD, KSČM, SEN 21 a Přísaha po jednom. Do druhého kola se dostal také Stanislav Balík jako jediný nezávislý kandidát a za své hnutí s podporou Pirátů rovněž senátor Marek Hilšer. Mandát už v prvním kole obhájili tři dosavadní senátoři, dalších 14 má tuto šanci ve finále. Šest senátorů neuspělo v prvním kole a zbývající čtyři včetně ministra školství Mikuláše Beka (STAN) se možnosti znovu kandidovat vzdali. Z kandidujících poslanců přejde do horní parlamentní komory Jana Mračková Vildumetzová (ANO), dalších pět ji může následovat.",
        "category": "Volby",
        "photos": 25,
        "date": "2024-09-28T13:14:06",
        "comments": 509
    },
    {
        "title": "Stopka pro Sinnera? WADA žádá zákaz na jeden až dva roky za dopingový nález",
        "content": "Sinner momentálně startuje na turnaji v Pekingu, kde bude čtvrtfinálovým soupeřem Jiřího Lehečky. Po svém sobotním zápase připustil, že odvolání WADA nečekal. „Jsem samozřejmě velice zklamaný a také překvapený, protože jsme měli tři slyšení. A všechna tři pro mne dopadla velice pozitivně,“ řekl po postupu přes Romana Safiullina. Informaci o tom, že se WADA odvolá, dostal předem. „Věděl jsem to už pár dní, že se odvolají, že to dneska oficiálně zveřejní,“ řekl. „Pořád mluvíme o tom samém. Možná se prostě jen chtějí ujistit, že je všechno, jak má být. Jsem prostě jen překvapený, že podali odvolání,“ dodal. Sinner měl v březnu během turnaje Masters v Indian Wells pozitivní test na anabolický steroid klostebol. Třiadvacetiletý Ital to vysvětlil tím, že zakázanou látku si ve spreji aplikoval na malou ránu na ruce jeho fyzioterapeut a při masážích ji přenesl do jeho těla. Na rozdíl od jiných případů neměl Sinner ani předběžně zastavenou činnost a případ vyšel najevo až na konci srpna. Mezinárodní agentura pro bezúhonnost tenisu (ITIA) mu na základě rozhodnutí svého nezávislého tribunálu pouze odebrala body a prémie, které v Indian Wells za účast v semifinále získal. Sinner proto mohl startovat i na nedávném US Open, kde získal druhý grandslamový titul. Poprvé se radoval v lednu na Australian Open. Sinner v Indian Wells odevzdal dva vzorky, jež obsahovaly nízké hodnoty metabolitu klostebolu. Po pozitivním testu měl mít automaticky zastavenou činnost, proti čemuž se pokaždé úspěšně odvolal. Při řešení případu nezávislý tribunál ITIA konstatoval, že hráč na porušení antidopingových pravidel nenese vinu ani se nedopustil nedbalosti. Proto mu nezastavil činnost. WADA se s tímto rozhodnutím neztotožnila a tvrdí, že bylo v rozporu s pravidly. Pro Sinnera chce zákaz činnosti na jeden až dva roky, ale nepožaduje žádné další rušení jeho výsledků, takže titul z US Open stejně jako vítězství na turnajích v Miami, Halle a Cincinnati mu zůstanou. „Vzhledem k tomu, že záležitost nyní projednává CAS, nebude se WADA v tuto chvíli dále vyjadřovat,“ uvedla agentura. Přístup ITIA k Sinnerově případu už dříve kritizovali někteří tenisté a poukazovali na dvojí metr.",
        "category": "Tenis",
        "photos": 13,
        "date": "2024-09-28T09:57:00+02:00",
        "comments": 20
    },
    {
        "title": "Nedaleko Nového Kostela zemřel řidič osobního auta, naboural do mostku",
        "content": "Tři jednotky hasičů zasahují u dopravní nehody osobního vozidla na silnici u Nového Kostela na Chebsku. „Hasiči pomáhali s resuscitací zraněné osoby, zároveň zajistili místo pro přistání vrtulníku,“ informoval o nehodě mluvčí krajských hasičů Martin Kasal. Vrtulník byl ještě před příletem odvolán. Řidič zemřel. „Řidič, který jel ve voze sám, z dosud nezjištěných příčin s osobním automobilem narazil do betonového mostku,“ potvrdil nehodu policejní mluvčí Jan Bílek. Věk řidiče podle něj ještě není znám. Kvůli vyšetřování příčin nehody bude nařízena soudní pitva. Provoz v místě nehody na silnici II/21240 u Nového Kostela je po dobu vyšetřování omezený.",
        "category": "Karlovy Vary",
        "photos": 0,
        "date": "2024-09-28T13:34:00+02:00",
        "comments": 0
    },
    {
        "title": "Macháč porazil v Tokiu světovou třináctku, Lehečka postoupil v Pekingu",
        "content": "Dalším Macháčovým soupeřem bude Američan Alex Michelsen, který v prvním kole vyřadil turnajovou čtyřku Řeka Stefanose Tsitsipase a v sobotu porazil jiného hráče z kvalifikace Christophera O’Connella. Australana zdolal hladce 6:1, 6:4. S Michelsenem se český tenista utká podruhé, v květnu v Ženevě ho rovněž ve čtvrtfinále porazil ve dvou setech. Macháč po nevydařeném Davis Cupu, v němž se potýkal se zdravotními problémy, sehrál v Tokiu druhý třísetový zápas. V úvodním kole zdolal momentálně nejvýše postavený Čech ve světovém žebříčku Australana Alexeie Popyrina 6:3, 6:7, 7:5. Olympijský vítěz ve smíšené čtyřhře dnes uspěl také ve čtvrtfinále deblu. S Britem Jackem Draperem porazili třetí nasazenou francouzskou dvojici Fabien Reboul, Sadio Doumbia 5:7, 6:2, 10:8. Macháč bude usilovat o druhé deblové finále na ATP Tour. S Draperem je čekají Uruguayec Ariel Behar s Američanem Robertem Gallowayem, kteří vyřadili nasazené jedničky Jacksona Withrowa a Nathaniela Lammonse z USA. Macháč byl ve finále v únoru v Marseille, kde nakonec s Číňanem Čang Č’-čenem získali titul. tvrdý povrch, dotace 1,989.865 dolarů Dvouhra - 2. kolo:Macháč (ČR) - Paul (5-USA) 2:6, 6:3, 7:6 (7:4)Rune (6-Dán.) - Nišioka (Jap.) 6:2, 6:4Michelsen (USA) - O’Connell (Austr.) 6:1, 6:4Nišikori (Jap.) - Thompson (Austr.) 6:2, 6:3 Čtyřhra - čtvrtfinále:Draper, Macháč (Brit./ČR) - Reboul, Doumbia (3-Fr.) 5:7, 6:2, 10:8. Lehečka se probojoval na turnaji v Pekingu do čtvrtfinále poté, co poprvé zvítězil nad Španělem Robertem Bautistou. Šestatřicetiletého hráče zdolal 3:6, 6:2, 6:1 a jeho dalším soupeřem bude Sinner. Vítěz nedávného US Open otočil zápas s Rusem Romanem Safiullinem a zvítězil 3:6, 6:2, 6:3. Během zápasu světové jedničky Světová antidopingová agentura (WADA) oznámila, že se odvolala ke Sportovnímu arbitrážnímu soudu kvůli tomu, že Sinner nedostal za dopingový nález na březnovém turnaji v Indian Wells žádný zákaz startů. Pro hráče žádá distanc na jeden až dva roky. Právě na Masters v Kalifornii sehrál Lehečka dosud jediný duel se Sinnerem na okruhu ATP a ve čtvrtfinále mu podlehl dvakrát 3:6. V předchozích třech zápasech s Bautistou uhrál Lehečka dohromady jediný set. Nedávno mu podlehl i v Davisově poháru a také duel v Pekingu začal lépe pro španělského veterána. Úvodní set rozhodl jediný brejk, který se Bautistovi povedl ve čtvrtém gamu. V dalším průběhu utkání se obraz hry zcela změnil. Lehečka v každém setu sebral soupeři dvakrát podání, zatímco sám už servis neztratil. K vítězství si pomohl 12 esy. tvrdý povrch, dotace 3,891.650 dolarů Dvouhra - 2. kolo:Lehečka (ČR) - Bautista (Šp.) 3:6, 6:2, 6:1Sinner (1-It.) - Safiullin (Rus.) 3:6, 6:2, 6:3Cobolli (It.) - Kotov (Rus.) 6:4, 6:2Medveděv (3-Rus.) - Mannarino (Fr.) 7:6 (8:6), 6:2 Muchová je po další hladké výhře ve 3. kole turnaje v Pekingu. Čínskou tenistku Jüan Jüe porazila 6:3, 6:1. O postup do osmifinále mohla hrát s Krejčíkovou, která ale v utkání s Jaqueline Cristianovou nevyužila čtyři mečboly a Rumunce podlehla 6:1, 4:6, 5:7. Semifinalistka letošního US Open Muchová zvládla i druhý zápas v čínské metropoli suverénně. Po úvodní výhře nad Ruskou Annou Blinkovovou 6:1, 6:1 ztratila s 41. hráčkou světa Jüan Jüe jen o dva gamy více. Zápas trval 80 minut. Nyní čeká Muchovou světová osmdesátka Cristianová, která svedla s Krejčíkovou téměř tříhodinovou bitvu. Zpočátku dramatu nic nenasvědčovalo. Sedmá nasazená Krejčíková, která měla v prvním kole volno, získala úvodní set za 35 minut 6:1. Druhá sada s pěti brejky ale patřila rumunské tenistce, která pro sebe rozhodla i napínavý třetí set. Krejčíková měla v extrémně dlouhém desátém gamu čtyři příležitosti zápas ukončit, ale Cristianová všechny mečboly odvrátila. Wimbledonskou šampionku porazila stejně jako v dubnu v Madridu a vzájemnou bilanci vede 2:1. Muchová se utká s Cristianovou na turnaji WTA poprvé. tvrdý povrch, dotace 8,955.610 dolarů Dvouhra - 2. kolo:Muchová (ČR) - Jüan Jüe (30-Čína) 6:3, 6:1Cristianová (Rum.) - Krejčíková (7-ČR) 1:6, 6:4, 7:5Sabalenková (1-Běl.) - Sawangkaewová (Thaj.) 6:4, 6:1Paoliniová (3-It.) - Tausonová (Dán.) 1:6, 7:5, 6:4Kasatkinová (9-Rus.) - Fettová (Chorv.) 6:1, 6:2Bucsaová (Šp.) - Samsonovová (11-Rus.) 6:1, 4:6, 6:4Haddadová Maiaová (13-Braz.) - Wej S’-ťia (Čína) 7:5, 6:4Mertensová (24-Belg.) - Cocciarettová (It.) 6:4, 6:7 (6:8), 6:3Kruegerová (USA) - Sunová (29-N. Zél.) 6:1, 7:6 (7:4)Linetteová (31-Pol.) - Učidžimaová (Jap.) 6:4, 4:6, 6:3Anisimovová (34-USA) - Osoriová (Kol.) 1:6, 6:3, 6:4Čeng Čchin-wen (5-Čína) - Rachimovová (Rus.) 6:1, 6:1Keysová (18-USA) - Sorribesová (Šp.) 6:2, 6:1Podoroská (Arg.) - Jastremská (25-Ukr.) 7:5, 6:7 (4:7), 6:2Vekičová (16-Chorv.) - Golubicová (Švýc.) 4:6, 7:6 (7:3), 6:4M. Andrejevová (17-Rus.) - Beguová (Rum.) 6:7 (5:7), 6:1, 6:1",
        "category": "Tenis",
        "photos": 1,
        "date": "2024-09-28T07:39:00+02:00",
        "comments": 19
    },
    {
        "title": "Kvůli smrti Nasralláha zvyšuje Česko bezpečnostní opatření. Riziko zatím nehrozí",
        "content": "„Informace, které by hovořily o konkrétním či aktuálním riziku pro naše území, v tuto chvíli nemáme. Preventivně však přijímáme opatření spočívající ve zvýšeném výkonu služby především ve vztahu k židovským objektům,“ uvedli policisté. „Jde o preventivní opatření, bezprostřední nebezpečí nehrozí, ale situaci sledujeme, vyhodnocujeme a podnikáme potřebné,“ doplnil Rakušan. Po konzultaci s bezpečnostními složkami a premiérem zvyšujeme v reakci na aktuální dění na Blízkém Východě úroveň bezpečnostních opatření v České republice. Jde o preventivní opatření, bezprostřední nebezpečí nehrozí, ale situaci sledujeme, vyhodnocujeme a podnikáme potřebné… https://t.co/4tlczBwnZ1 https://t.co/GmYulXZ8sm Česká policie zvýšila bezpečnostní opatření především u židovských objektů a kulturních památek už po útoku palestinského teroristického hnutí Hamás na Izrael z loňského 7. října. Zabití Nasralláha v sobotu oznámila izraelská armáda. Pokud se potvrdí, že je šéf hnutí Hizballáh mrtev, je to podle prezidenta Petra Pavla potenciál k další eskalaci situace na Blízkém východě. 1/2 Národní centrála proti terorismu, extremismu a kybernetické kriminalitě cestou národního kontaktního bodu pro terorismus nyní ve spolupráci se zahraničními partnery a našimi zpravodajskými službami analyzuje potenciální rizika pro území České republiky. https://t.co/nsTXcrmaMC O Nasralláhově osudu panovaly nejasnosti od mohutného izraelského úderu na ústředí libanonského hnutí na jižním předměstí Bejrútu. Nasralláh vedl Hizballáh více než tři desetiletí, uvedla agentura AP. Hnutí se ke zprávám o jeho smrti zatím oficiálně nevyjádřilo. Nejmenovaný zdroj agentury AFP blízký Hizballáhu uvedl, že hnutí s Nasrallálhem od pátečního večera ztratilo kontakt, jeho smrt však nepotvrdil.",
        "category": "Domácí",
        "photos": 52,
        "date": "2024-09-28T12:37:00+02:00",
        "comments": 7
    },
    {
        "title": "Po povodních se potvrdil první případ „krysí horečky“. Muž se nakazil z vody",
        "content": "„Leptospiróza se šíří močí infikovaných zvířat jako jsou hlodavci, psi, hospodářská zvířata či divoká zvěř. Leptospiry tak mohou být přítomny jak v povodňové vodě, která splachuje výkaly, tak v bahně a usazeninách, a to i po zaschnutí. Proto je zásadní dodržovat úzkostlivě hygienu, mýt si ruce a používat ochranné pomůcky,“ uvedla mluvčí Státního zdravotního ústavu (SZÚ) Štěpánka Čechová. Podle Čechové si muž si pravděpodobně loknul záplavové vody, ale infekce se mu mohla do těla dostat i jiným způsobem, například poraněnou kůži. „Jeho stav zatím stále vyžaduje pobyt v nemocnici. K lékaři přišel až 11. den od pobytu ve vodě a stěžoval si na bolesti nohou, poruchy chůze, slabost a zmatenost,“ popsala dále mluvčí. Vyšetření krve však následně prokázalo leptospirózu. Léčen je antibiotiky. S ohledem na soukromí pacienta nelze poskytovat žádné bližší informace. „Krajská hygienická stanice je stále v terénu v zaplavených oblastech a provádí šetření. I v souvislosti s touto první nákazou informujeme lidi, aby si pečlivě hlídali zdravotní stav,“ sdělila ředitelka Krajské hygienické stanice Moravskoslezského kraje se sídlem v Ostravě Zuzana Babišová. Dodala, že je důležité poznamenat, že leptospiróza není přenosná z člověka na člověka. „Tedy není třeba hledat kontakty nemocného, ale je nutné opakovat a zdůrazňovat prevenci úzkostlivým dodržováním hygieny a požíváním ochranných pomůcek,“ uvedla. Hlavní hygienička ČR a ředitelka Státního zdravotního ústavu Barbora Macková uvedla, že člověk se může různými druhy leptospir nakazit celoročně. „U nás nemoc nejčastěji přenášejí potkani nebo myši. Každý rok jí onemocní nižší desítky lidí a průměrně jeden člověk ročně zemře. Víme, že po záplavách v roce 1997 se nakazila téměř stovka lidí a čtyři zemřeli. Podobná byla situace i po velké vodě v roce 2002,“ vysvětlila Macková. Současně apelovala na všechny, kteří odklízejí následky povodní a dostávají se do styku s vodou a bahnem kontaminovanými předměty, aby se chránili před touto infekcí. Macková uvedla, že člověk se může různými druhy leptospir nakazit celoročně. „Zásadní je hygiena rukou, pokud není k dispozici čistá voda a mýdlo, poslouží dezinfekce. Bakterie Leptospira se ale může do těla dostat nejen ústy. Vstupní branou infekce jsou i drobná poranění, oděrky na kůži, nebo lze leptospiry vdechnout s prachem z vyschlých usazenin,“ doplnila s tím, že jsou důležité pevné boty, ideálně holínky, které chrání nohy před poraněním i průsakem vody, dále pevné gumové rukavice. „V případě již uschlého materiálu, kde se při úklidu víří prach, je proti vdechnutí leptospir potřeba použít také respirátory a ideálně i ochranu očí, protože i zasažená sliznice očí může být vstupní branou infekce,“ dodala hlavní hygienička a ředitelka SZÚ. Infekce se projevuje z počátku podobně jako chřipka a špatně se rozeznává, přítomny bývají vysoké horečky, netrvá dlouho a mívá dobrou prognózu, ale bohužel může dojít i na těžší formu, kde dochází i k zánětu mozkových blan a hrozí rychlé selhání orgánů. Právě pro její nejednoznačné příznaky je důležité, pokud se člověk necítí dobře a pohybovali se v povodněmi zasažené oblasti, ihned o tom informovat lékaře. „Kromě důsledné ochrany a hygieny je samozřejmě zásadní ke konzumaci i omývání potravy používat pouze čistou pitnou vodu a doporučujeme rozhodně vyhodit i všechny potraviny, které přišly do kontaktu se záplavovou vodou, včetně těch zdánlivě hermeticky uzavřených,“ zdůraznil ředitel Odboru ochrany veřejného zdraví MZČR Matyáš Fošum. Současně upozornil, že některé obaly nemusejí být technologicky stoprocentně vodotěsné, jinde se může infekce ukrývat například pod víčkem zavařenin v záhybech, i okem neviditelné poškození či netěsnost stačí. „Nemá smysl riskovat,“ dodal.",
        "category": "Domácí",
        "photos": 25,
        "date": "2024-09-28T12:48:00+02:00",
        "comments": 4
    },
    {
        "title": "Mocný vůdce Hizballáhu i spojenec Íránu. Kdo byl Hassan Nasralláh",
        "content": "Hizballáh se díky Nasralláhovi stal vojenskou silou mocnější než libanonská armáda a vlivnou silou v libanonské politice. Skupina pod jeho vedením pomáhala s výcvikem bojovníků palestinského hnutí Hamás nebo milic v Iráku a Jemenu. Získala také od Íránu rakety pro použití proti Izraeli. Nasralláh se narodil v roce 1960 a vyrůstal ve východní bejrútské čtvrti Bourj Hammoud, kde jeho otec provozoval zelinářství. Byl nejstarším z devíti dětí. Když Libanon v roce 1975 upadl do občanské války, vstoupil Nasralláh do šíitské milice Amal. Zajímal se o teologii a odešel studovat korán do iráckého Nadžafu, později byl ale iráckými úřady donucen k návratu do vlasti. Poté, co Izrael v reakci na útoky palestinských ozbrojenců napadl v roce 1982 Libanon, Nasralláh spoluzaložil nové hnutí Islámský Amal, které získalo vojenskou a organizační podporu od íránských Revolučních gard a stalo se nejúčinnější ze šíitských milicí, které později vytvořily Hizballáh. Ten oznámil své založení v roce 1985 publikací otevřeného dopisu, ve kterém označil USA a SSSR za hlavní nepřátele islámu a vyzval k vyhlazení Izraele, který podle něj okupuje muslimské země. Nasralláh stoupal hierarchií Hizballáhu. Od bojovníka se vypracoval na ředitele organizace v Baalbeku, načež šéfoval celé oblasti Bikáa a poté Bejrútu. Vůdcem Hizballáhu se stal roku 1992 ve dvaatřiceti letech poté, co jeho předchůdce Abbás al-Musáví zemřel při útoku izraelského vrtulníku – Izrael tehdy chtěl docílit propuštění zajatého letce Rona Arada. Jedním z Nasralláhových prvních kroků ve funkci byla odveta za vraždu al-Musávího. Nařídil raketové údery na severní Izrael, při kterém zahynula dívka. O život přišel i důstojník na izraelském velvyslanectví v Turecku, kterého zabila bomba nastražená v autě. Sebevražedný atentátník pak zaútočil na izraelské velvyslanectví v Buenos Aires v Argentině, kde zabil 29 lidí. Pod Nasralláhovým vedením se začal Hizballáh přeměňovat ve významnou politickou sílu, která je od této doby zastoupena i v libanonském parlamentu. Nasralláh vedl Hizballáh ke zlepšení a organizaci vojenských schopností, Hizballáh rovněž zahájil rozsáhlý sociální program. Cílem Hizballáhu bylo vypudit z Libanonu izraelské jednotky, ty odešly v roce 2000. „Hizballáh dosáhl prvního arabského vítězství nad Izraelem,“ tvrdil Nasralláh. Hizballáh se stal klíčovým spojencem Íránu i hnutí Hamás. Mnohé země, včetně Spojených států, Británie, Ligy arabských států a několika arabských států, jej označují za teroristickou organizaci. EU zařadila na evropský seznam teroristických organizací pouze vojenské křídlo hnutí. Rusko považuje Hizballáh za legitimní společensko-politickou sílu Libanonu. Až do roku 2006, kdy bojovníci Hizballáhu podnikli přeshraniční útok, při němž zabili osm izraelských vojáků a dva další unesli, panoval na izraelsko-libanonské hranici relativní klid. Akce vyvolala masivní izraelskou reakci. Izraelská letadla bombardovala základny Hizballáhu, zatímco Hizballáh vypálil na Izrael na čtyři tisíce raket. Během měsíčního konfliktu zahynula tisícovka Libanonců, převážně civilistů a 119 izraelských vojáků a 45 izraelských civilistů. Cílem izraelských náletů se stal i Nasralláhův dům a kanceláře, vůdce Hizballáhu ale přežil bez úhony. V roce 2013 Nasralláh prohlásil, že Hizballáh vstupuje do nové fáze své existence a vysílá bojovníky do Sýrie, aby pomohli svému Íránem podporovanému spojenci, prezidentu Bašáru Asadovi, potlačit povstání. „Je to naše bitva,“ řekl podle stanice BBC. Ta připomíná, že když v roce 2019 vyvolala hluboká hospodářská krize v Libanonu masové demonstrace proti politické elitě, která je dlouhodobě obviňována z korupce a špatného hospodaření, Nasralláh zpočátku vyjadřoval sympatie s voláním po reformách. Jeho postoj se ale změnil, když protestující začali požadovat kompletní přepracování politického systému. V roce 2021 Nasralláh prohlásil, že hnutí Hizballáh má na 100 tisíc bojovníků. Západní výzkumné ústavy odhadují, že Hizballáh disponuje 25 tisíci stálých bojovníků a přibližně 20 až 30 tisíci záložníků. Částečně je financuje Írán, nemalou podporu získává Hizballáh také ze Sýrie. Poté, co bojovníci Hamásu loni 7. října vtrhli do jižního Izraele a zavraždili tam na 1 200 lidí, začal Hizballáh takřka denně útočit na izraelské obce a vojenská stanoviště podél hranice. Hnutí tvrdí, že tak činí na podporu Hamásu ve válce s Izraelem v Pásmu Gazy. V posledním týdnu se napětí vyostřilo po sérii explozí pagerů a vysílaček využívaných Hizballáhem a následných izraelských úderech proti Hizballáhu na jihu Libanonu. Hizballáh výbuchy komunikačních zařízení přičetl Izraeli. Ten se k nim oficiálně nepřihlásil. Nasralláh ve své veřejné reakci řekl, že jde o bezprecedentní ránu, kterou Izrael překročil veškeré meze, a pohrozil odvetou. Prohlásil, že jde o vyhlášení války. Také poznamenal, že Hizballáh doufá, že izraelské jednotky vstoupí do jižního Libanonu, protože by to pro tuto skupinu znamenalo „historickou příležitost“. Podle Nasralláha zvýšil Hizballáh svou bojovou pohotovost. Izraelská armáda v sobotu oznámila zabití Nasralláha při pátečním vzdušném útoku v Bejrútu. Hnutí se ke zprávám o jeho smrti zatím oficiálně nevyjádřilo.",
        "category": "Zahraničí",
        "photos": 28,
        "date": "2024-09-28T11:47:00+02:00",
        "comments": 165
    },
    {
        "title": "Bikerka Spěšná se v Lake Placid blýskla třetím místem v short tracku do 23 let",
        "content": "„Od půlky sezony jsem pracovala se sportovní psycholožkou a díky tomu jsem si uvědomila spoustu maličkostí, které mě teď ženou dopředu. Tento výsledek není výkonnostní změnou, ale tím, že jsem si začala věřit. Nebojím se, nevzdávám se a bojuju,“ řekla Spěšná po životním výsledku serveru mtbs.cz. Třináctá skončila účastnice olympijských her v Paříži Adéla Holubová. V short tracku mužů do 23 let, který vyhrál Švýcar Dario Lillo, obsadil Jan Sáska 24. místo. Lake Placid hostí předposlední díl Světového poháru horských kol. O víkendu jsou na programu cross country.",
        "category": "Cyklistika",
        "photos": 0,
        "date": "2024-09-28T12:23:00+02:00",
        "comments": 1
    },
    {
        "title": "Rolex se vrhá na sekundární trh. Snaží se tak bojovat proti padělkům",
        "content": "Pokud někdo plánuje koupi nových hodinek Rolex Daytona ve vlajkovém butiku společnosti Bucherer v Ženevě, odejde odtud pravděpodobně zklamán. Žádné na skladě nejsou a čekací lhůty jsou týdny, měsíce, dokonce i roky. Pokud však zákazník vystoupá do čtvrtého patra obchodu, možná ho potká štěstí. Pouze pod jednou podmínkou – hodinky budou použité a zaplatí za ně mnohem více. Použité platinové hodinky Rolex Daytona z roku 2020 se světle modrým ciferníkem, které jsou v přízemí jako nové k mání za 74 400 švýcarských franků (1,97 milionu korun), ale jsou momentálně nedostupné, lze ve čtvrtém patře sehnat z druhé ruky. Ovšem za 110 tisíc franků (2,92 milionu korun), informuje agentura Bloomberg. Worried if that luxury watch you want is a fake? Rolex has you covered, but it'll cost you https://t.co/wor8IAJ46B Společnost Rolex svůj program nazývá Certified Pre-Owned (CPO). Pro zákazníky je to příležitost zakoupit jedny z nejžádanějších hodinek na světě, u kterých si mohou být jisti, že to není padělek. „Je to pravděpodobně nejvýznamnější krok, který může výrobce udělat pro legalizaci sekundárního trhu,“ říká Joshua Ganjei, výkonný ředitel bostonské společnosti European Watch Company. Sběratelé se s CPO podle něj seznámí a rychle si uvědomí, že sekundární trh může představovat fantastické příležitosti. „Pokud ovšem nakupují z důvěryhodného zdroje,“ dodává. Pro společnost Rolex, která si zakládá na tradici a důslednosti, byl vstup do obchodu s použitými hodinkami před necelým rokem radikálním rozhodnutím. Přišel v zápětí s dalším překvapením, když Rolex koupil společnost Bucherer, jejíž kapitálová hodnota se tehdy odhadovala na více než čtyři miliardy franků (106 miliard korun). Program CPO rozšiřuje švýcarské firmě možnosti na trhu, jehož celková hodnota se odhaduje na dvacet miliard dolarů (451 miliard korun). Podle společnosti Deloitte by měla do roku 2030 vzrůst na 35 miliard dolarů (790 miliard korun). Znamená to pro firmu další zdroj příjmů v době, kdy trh s luxusními hodinkami klesá z vrcholu posledních let. Někteří švýcarští hodináři jsou natolik znepokojeni, že požádali o vládní pomoc. Navzdory rozsahu trhu s použitými hodinkami si Rolex od této oblasti dlouho udržoval distanc. Existuje sice mnoho legálních prodejců použitých rolexek, často jde ale o nejasný byznys, kde se kupující musí spoléhat na důvěru. Zástupci společnosti Rolex v Ženevě uvedli, že cílem programu CPO je poskytnout zákazníkům příležitost koupit si oficiální použité hodinky a zároveň využít kvality a preciznosti, které jsou nedílnou součástí značky. Rolex je zdaleka největší švýcarská značka hodinek. Ročně vyrobí více než milion kusů časomíry. Na sekundárním trhu je ještě dominantnější. V indexu Bloomberg Subdial Watch Index, který sleduje ceny 50 nejvíce obchodovaných modelů podle hodnoty, jich 45 pochází od společnosti Rolex. Zbytek tvoří modely Patek Philippe a Audemars Piguet. Poptávka po nových modelech Rolex stále převyšuje nabídku, z tohoto důvodu mnoho prodejců považuje CPO za oblast růstu. Pokud však chce společnost ovládnout celý trh s použitými hodinkami a získat větší moc nad dalším prodejem a stanovováním cen, čeká ji náročná cesta. Hodinky prodané v rámci programu CPO zatím tvoří pouze jedno procento celkového trhu s použitými hodinkami Rolex. „Myslet si, že značka může kontrolovat ceny na sekundárním trhu jen tím, že do tohoto prostoru vstoupí, je velmi krátkozraké,“ uzavřel Ganjei. „I když hodinky CPO mají proti tradičním cenám na sekundárním trhu značnou přirážku, cenově citliví spotřebitelé budou i nadále hledat lepší nabídky u jiných důvěryhodných prodejců,“ uzavírá podle Bloombergu.",
        "category": "Ekonomika",
        "photos": 4,
        "date": "2024-09-28T12:00:00+02:00",
        "comments": 5
    },
    {
        "title": "Przyjemski prodloužil nadvládu polských plochodrážníků na juniorském MS",
        "content": "Druhé místo v třídílném seriálu Speedway Grand Prix 2 obsadil Ukrajinec Nazar Parnickyj, třetí skončil Dán Mathias Pollestad. Každý z nich vyhrál po jednom závodě, devatenáctiletý Przyjemski byl k tomu dvakrát druhý. Čeští jezdci do šampionátu nezasáhli.",
        "category": "Ostatní",
        "photos": 0,
        "date": "2024-09-28T11:53:00+02:00",
        "comments": 1
    },
    {
        "title": "Žádný výkřik, Litvínov i letos řádí. Ještě se nám zvedl leadership, tvrdí Kočí",
        "content": "„Už loni jsme měli slušný leadership a charakter v kabině, v létě přišli kluci, kteří ho ještě zvedli,“ pochvaloval si po pátečním domácím vítězství 5:2 nad Karlovými Vary asistent trenéra David Kočí, že v týmu je řada vůdců; tím hlavním je už druhou sezonou navrátilec z NHL a mistr světa Ondřej Kaše. Před rokem se chemici po úvodní porážce v Pardubicích odpíchli ke klubovému rekordu 11 výher v řadě, teď jich nasčítali už pět za sebou, aniž by škobrtli. „Nečekali jsme takový start, ale vstoupili jsme do soutěže s pokorou a pořád ji máme,“ ubezpečil Kočí. Ani obránce Denis Zeman nelétá v oblacích. „Za vším je tvrdá práce, každý den makáme a jsme nohama na zemi. Je to jen pět zápasů, zatím malé měřítko,“ upozornil třiadvacetiletý hráč. „Porazili jsme Karlovy Vary, ale zítra si zase oblečeme montérky a budeme pokračovat v práci.“ Práce, to je hlavní motto trenéra Karla Mlejnka. A odráží se i ve statistikách. Litvínov vévodí Radegast indexu, který hodnotí i hity a zblokované střely. Tedy činnosti, které demonstrují bojovnost a obětavost mužstva. Když se k tomu přidá útočný talent a neutuchající pohyb, soupeřům Litvínov často motá hlavy. „Chceme pohyb a také, abychom se drželi na kotouči. Jakmile ho ztratíme, okamžitě přecházíme do bekčekingu. Což ovšem chce každý tým,“ popsal Kočí. „Hokej hrají všichni stejně. Šanci vyhrát má ten, kdo dělá tyhle malé věci. Kdo chce vyhrávat souboje padesát na padesát o puk, kdo chce jít do brány, kdo chce skákat do střel.“ V minulé sezoně Litvínov překvapil semifinálovým úspěchem, před letošním ročníkem ho některé prognózy předurčovaly k návratu až do druhé poloviny tabulky, kde se v posledních letech potácel. Zatím se zdá, že se zmýlily. „Začátek je dost podobný jako loni. Přišli mladí, draví kluci a taky zkušení, kteří vědí, jak se vyhrávají tituly. A myslím, že v tom je bonus, který je znát,“ pocítil Zeman; Vervu posílili český mistr Polášek, švédský šampion Sandberg a slovenským titulem ověnčený Gajdoš, byť ten marodí a extraligu ještě neokusil. Petr Koblasa slaví před kotlem. Chemie u chemiků funguje i letos. „Když kdokoli udělá chybu, podpoříme se, starší kluci nám poradí. Jsme výborná parta, ať dá gól kdokoli, celá střídačka žije. A žijeme i v kabině. Což je základ toho, jak hrajeme,“ zdůraznil Zeman, kterého si parťáci dobírali, že od prosince 2022 nedal gól. Proti Karlovým Varům se dočkal. „Prý to zmiňovali v televizi a kluci už se trošku smáli, že jsem čtvrtý nejdéle čekající na gól v extralize. Jsem rád, že ze mě ta tíha spadla.“ Když po úspěšné sezoně zamávalo Litvínovu několik opor včetně klíčového beka Janise Jakse nebo britského kanonýra Liama Kirka, mohl se někdo o tým z úpatí Krušných hor strachovat. Jenže náhrady se povedly. Třeba kanadský obránce Jared McIsaac, který je se třemi góly a třemi asistencemi spolu s Ondřejem Kašem nejproduktivnějším mužem černožluté letky. „Ne náhodou byl draftovaný do NHL ve 2. kole,“ zmínil Kočí volbu Detroitu. „Má velice dobré defenzivní návyky při hře bez kotouče, umí se dobře postavit, využívat hokejku. A ofenzivě hokej skvěle vnímá a hraje dobře pozičně. Až zvedne pohyb, bude ještě lepší!“ Hodnotu prvního místa v tabulce zvýrazňuje fakt, že soupiska hlavně defenzivních řad Vervy je rozbombardovaná zraněními. Naposledy museli vytáhnout obránce Roberta Černého z Přerova a brankáře Michaela Petráska z Chomutova. Toho, ač proti Energii dělal dvojku, kotel vytleskal. Do Litvínova se totiž vrátil po pěti letech a po zkrocení Bechtěrevovy choroby, při jejímž propuknutí se ani nemohl ohnout, aby si zavázal tkaničky. „Marodka není příjemná, noví kluci se s tím ale dokážou perfektně poprat. Snaží se nebrat si toho moc na hrb, což je dobře. Když hrají jednoduše, zjistí, že hrají dobře,“ podotkl Kočí. V neděli nastoupí „cheza“ v Olomouci, v úterý doma vyzve České Budějovice a v pátek její formu otestují hvězdné Pardubice. „Nechci, aby to vyznělo jako fráze, ale důležité je soustředit se na každý zápas zvlášť. Nebereme, že máme nějaké výhry, šňůru. A kluci k tomu přistupují výborně,“ pochválil asistent kabinu. Zeman se poklonil i bouřlivým fanouškům Litvínova: „Jsou výborní, jezdí i ven, vážíme si toho. Jsou šestým hráčem na ledě!“",
        "category": "Extraliga",
        "photos": 8,
        "date": "2024-09-28T11:48:00+02:00",
        "comments": 7
    },
    {
        "title": "Vlak v České Skalici srazil a vážně zranil muže. Provoz zajišťovaly autobusy",
        "content": "„Na místě zasahovaly čtyři posádky, včetně vrtulníku letecké záchranné služby. Muž utrpěl vážná poranění hlavy, hrudníku, břicha a končetin. Transportován byl vrtulníkem do traumacentra Fakultní nemocnice Hradec Králové,“ řekla mluvčí zdravotnických záchranářů Lucie Hanušová. Okolnosti nehody policie vyšetřuje, řekla mluvčí policie Martina Jandová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Hradec Králové",
        "photos": 1,
        "date": "2024-09-28T10:20:00+02:00",
        "comments": 0
    },
    {
        "title": "Největší lodní tragédie v Evropě od války. Před 30 lety se potopila Estonia",
        "content": "Desetipalubové a 160 metrů dlouhé plavidlo se na svou poslední pouť vydalo večer v 19:15 místního času. Na palubě modrobílé lodi bylo tou dobou 38 kamionů, dva autobusy, 34 aut a 803 pasažérů, většinou Švédů, spolu se 186 členy posádky. O vyplutí na moře, na němž vichr o síle osmi stupňů Beaufortovy stupnice zvedal vlny, rozhodl kapitán Arvo Andersson. Krátce po půlnoci vlnobití zesílilo a technik zjistil, že na spodní autopalubu zatéká mezerou v odklápěcí přídi, kudy vozy do plavidla najely. Námořníci se pokusili otvor ucpat matracemi a spustili čerpadla. V 00:45 se ovšem ozvala dutá rána, když se vrata patrně utrhla. Řada vyděšených cestujících vyběhla na palubu a radista vysílal nouzový signál, loď už se v tu dobu znatelně nakláněla. Podpalubí plné vody pak převrátilo trajekt na bok a když hodiny ukazovaly 01:50, ozvala se posádka naposledy. Desítky lidí se nestačily ani probudit ze spánku. Asi 250 osob naskočilo do člunů nebo si navléklo záchranné vesty. Ve studené o teplotě asi deset stupňů však neměli velkou šanci. Za půl hodiny připlul k místu tragédie jiný trajekt, ve tři hodiny dorazil první vrtulník. Zachránit se podařilo jen 138 lidí, z nichž jeden zemřel v nemocnici. Během následujícího měsíce bylo z moře vyloveno 93 těl, ostatky 94. oběti byly nalezeny rok a půl po katastrofě. Ostatní oběti zůstaly pohřbeny v mezinárodních vodách; švédská vláda navrhla betonové zakonzervování vraku. Smlouva mezi Švédskem, Finskem, Estonskem, Lotyšskem, Dánskem, Ruskem a Velkou Británií, jejichž obyvatelé jsou mezi oběťmi, místo prohlásila za nedotknutelné. Zákaz se ale týká jen signatářských zemí, takže k vraku se dostalo již pár „nezvaných hostů“. Havárie trajektu Estonia Vrak se nachází u pobřeží na jihozápadě Finska v hloubce 80 metrů. Z 852 obětí jich pocházelo nejvíce ze Švédska (501) a z Estonska (285), celkem mělo své občany mezi oběťmi 17 zemí světa. Trajekt byl postaven v německé loděnici Meyer v Papenburgu v letech 1979 až 1980. Původně se jmenoval Viking Sally (1980 až 1990), poté Silja Star (1990 až 1991), Wasa King (1991 až 1993) a nakonec Estonia. Teorií o příčině nehody se objevila kromě oficiální zprávy řada. Kromě mezinárodního zločinu a pašování drog či plutonia se hovoří i o mstě tajných služeb za to, že se v Estonii odvážel z Pobaltí do Švédska vojenský materiál. Koncem roku 2004 vyšla najevo informace (v lednu 2005 soudem potvrzená), že v trajektu Estonia se 15 a devět dnů před katastrofou vojenský materiál opravdu přepravoval – údajně se jednalo o ruskou či někdejší sovětskou vojenskou elektroniku z Pobaltí. O těchto tajných transportech věděla i švédsko-finsko-estonská vyšetřovací komise, ustavená krátce po neštěstí, která je však v závěrečné zprávě v roce 1997 zamlčela. Podle komise se Estonia potopila kvůli konstrukční chybě, jež se jí stala osudnou v prudké bouři, a kvůli nedostatečné údržbě (loď byla v provozu 14 let). Zjistilo se také, že majitel lodi, estonsko-švédská firma Estline (v níž měla majetkovou účast i estonská vláda), se pokusil utajit několik technických nedostatků v ukotvení téměř šedesátitunových vrat. Na vině byla podle komise i posádka, která podcenila vážnost situace. Odborníkům se dosud nepodařilo objasnit, proč šla Estonia ke dnu tak rychle – za necelou hodinu. „Trajekt nemůže jít tak rychle ke dnu jen proto, že se na autopalubu dostane voda,“ napsal například profesor Olle Rutgersson z Göteborgu, podle něhož nelze vyloučit ani výbuch. O explozi se prý zmiňovala i řada z přeživších a potápěči nalezli ve vraku otvory, které podle britských expertů nemohly být způsobeny jinak než explozí. Další vyšetřování se uskutečnilo poté, co televizní dokument z roku 2020 obsahoval videozáznam z místa vraku, který ukázal dříve nezmapované díry na pravoboku. Úřady uvedly, že vrak má díru dlouhou asi 22 metrů a vysokou čtyři metry, která se stala viditelnější v důsledku změn na mořském dně. Podle loni ukončeného estonského vyšetřování díra zřejmě vznikla při nárazu plavidla na dno. Letos v únoru pak oznámila i švédská prokuratura, že považuje případ trajektu Estonia uzavřený.",
        "category": "Zahraničí",
        "photos": 19,
        "date": "2024-09-28T11:37:00+02:00",
        "comments": 8
    },
    {
        "title": "Žena je hrdou naturistkou, kvůli tomu se i rozvedla",
        "content": "„Naturistkou jsem se stala až poté, co jsem se po čtyřiceti letech rozvedla s manželem. Bylo to mé spontánní rozhodnutí a bylo to to nejlepší, co jsem mohla udělat. Nikdy jsem se necítila lépe. Připadám si tak volná a svěží,“ uvedla žena. S manželem má prý i po rozvodu skvělý vztah. Nikdo nečekal, že půjdou od sebe, protože spolu skvěle vycházeli a žili harmonicky. Gill se však chtěla konečně osamostatnit a být nezávislá. „Když jsem byla vdaná, stále jsem musela myslet na to, že mám vedle sebe člověka, který mě potřebuje. A také jsem pak měla pocit, že sama nic nedokážu. Po těch letech jsem konečně potřebovala být sama sebou,“ pokračovala pro server Metro. A s tím se pojil právě i naturismus. Toužila po něm delší dobu, ale jejímu manželovi se taková představa nelíbila. Nesouzněl s ní a nerozuměl rozhodnutí své ženy. „Myslím, že lidé už zapomněli, jak osvobozující je, když se nemusíte zahalovat a být takoví, jací jste se narodili. Neznám větší pocit svobody,“ doplnila s tím, že doporučuje každému alespoň jednou zkusit třeba běhat nahý po louce.",
        "category": "Móda",
        "photos": 6,
        "date": "2024-09-28T11:10:00+02:00",
        "comments": 52
    },
    {
        "title": "První přestup někdejší jedničky draftu NBA. Towns mění Minnesotu za Knicks",
        "content": "Osmadvacetiletý Towns v dosavadní devítileté kariéře hrál jen za Minnesotu. V minulé sezoně jí s průměry 21,8 bodu a 8,3 doskoku pomohl ke třetímu místu v Západní konferenci po základní části. V play off Timberwolves došli až do semifinále, ve kterém podlehli Dallasu. Přesto tím vyrovnali své dosavadní maximum z roku 2004, kdy tým táhl Kevin Garnett. Rodáka z USA reprezentujícího Dominikánskou republiku si Minnesota vybrala jako prvního v pořadí na draftu v roce 2015 a Towns poté získal ocenění pro nováčka roku. Pouze ve své první sezoně v zámořské lize neměl průměr přes 20 bodů na zápas. V současnosti má čtyřnásobný účastník All Star Game na kontě 573 utkání základní části s dlouhodobými průměry 21,8 bodu a 10,8 doskoku. V této sezoně začne Townsovi platit nový čtyřletý kontrakt na 220 milionů dolarů, na kterém se s vedením Minnesoty dohodl už předloni. O rok starší trojnásobný účastník Utkání hvězd Randle míří po Los Angeles Lakers, New Orleans a Knicks do čtvrtého týmu. V lize odehrál americký pivot 641 zápasů základní části s průměry 19,1 bodu a 9,4 doskoku. Od ledna ale nehrál kvůli operaci ramena. Sedmadvacetiletý rozehrávač DiVincenzo má titul s Milwaukee (2021), nastupoval i za Sacramento a Golden State Warriors. Celkem odehrál 354 utkání a v předchozí životní sezoně nastřílel v průměru 15,5 bodu na zápas.",
        "category": "Basket",
        "photos": 6,
        "date": "2024-09-28T11:08:00+02:00",
        "comments": 5
    },
    {
        "title": "Po pádu v tréninku vybojoval Salač jen osmou řadu na startu Moto2 v Indonésii",
        "content": "Salačovi se nepodařilo z tréninků proniknout přímo mezi účastníky druhé části kvalifikace. Po pátku za čtrnáctým místem zaostával jen o setinu, v sobotu ale jeho snažení ovlivnil brzký pád a s osmnáctým časem zůstal za postupem už zhruba o dvě desetiny. A v první části kvalifikace ho pak na devátém místě dělilo od potřebné čtvrté příčky dokonce 293 tisícin. „Je to zklamání. Začal jsem dobře, ale po pádu už jsem se nedokázal zlepšit. Ta nehoda mi vzala trochu sebevědomí. V kvalifikaci jsme se domnívali, že bude lepší jet s jednou sadou pneumatik, abych získal zpět dobrý pocit, ale nedokázal jsem se dostat do druhé části. Tak to je, ale v neděli do toho dám všechno, aby z toho byl slušný výsledek,“ řekl Salač na webu svého týmu Elf Marc VDS Racing. Kvalifikaci v královské třídě MotoGP vyhrál vedoucí muž MS Jorge Martín, ale v následném sprintu šance španělského jezdce skončily záhy po pádu. Na stroj se sice vrátil a dojel desátý, to je ale ve sprintu první nebodované místo. Martínův nezdar využil jeho hlavní rival v boji o titul Ital Francesco Bagnaia a po pátém vítězství ve zkráceném závodě v sezoně snížil ztrátu na lídra o polovinu na 12 bodů. Zvítězil před krajanem a kolegou z týmu Ducati Lenovo Eneou Bastianinim, třetí skončil Marc Márquez. Španělský exmistr světa v kvalifikaci po pádu neměl měřený čas a na stupně vítězů se prosadil po startu z dvanáctého místa. Na pódium naopak nedosáhl žádný z jezdců z první řady roštu. závod mistrovství světa silničních motocyklů v Mandalice Moto3: 1. Ortolá (Šp./KTM) 1:37,332, 2. Veijer (Niz./Husqvarna) -0,257, 3. Furusato (Jap./Honda) -0,369. Moto2: 1. Canet (Šp./Kalex) 1:33,434, 2. Dixon (Brit./Kalex) -0,069, 3. Ogura (Jap./Boscoscuro) -0,070, ...23. Salač (ČR/Kalex) nepostoupil do druhé části kvalifikace. MotoGP: 1. Martín (Šp./Ducati) 1:20,088, 2. Bezzecchi (It./Ducati) -0,535, 3. Acosta (Šp./KTM) -0,583. Sprint: 1. Bagnaia 19:41,354, 2. Bastianini (oba It./Ducati) -0,107, 3. M. Márquez (Šp./Ducati) -1,701. Průběžné pořadí: 1. Martín 341, 2. Bagnaia 329, 3. Bastianini 291, 4. M. Márquez 288, 5. B. Binder (JAR/KTM) 165, 6. Acosta 161.",
        "category": "Ostatní",
        "photos": 1,
        "date": "2024-09-28T10:51:00+02:00",
        "comments": 0
    },
    {
        "title": "TELEVIZIONÁŘ: Improvizační Partička znovu hledá posily pro silvestra",
        "content": "První řada soutěže zjevně splnila svůj účel, protože pod jejím vlivem přibylo zájemců o druhý ročník bavičské soutěže a pořadatelé dokonce tvrdí, že ti letošní jsou na mnohonásobně vyšší úrovni. Pravidla se nemění, Partička: Nová krev II potrvá po dvanáct večerů, ve finále se pak utká čtveřice nejlepších o titul vítěze, který si stejně jako před rokem zahraje s tradičními členy Partičky mimo jiné v silvestrovském speciálu. V porotě posuzující jednotlivé adepty na základě jejich výkonů v zadaných hrách zasednou opět Michal Suchánek, Richard Genzer a Daniel Dangl, nově je doplní Michal Novotný. Mimochodem právě Dangl stál před patnácti lety u zrodu nejprve slovenské Partičky, na kterou o dva roky později navázala její stejnojmenná česká varianta. Ovšem inspiraci čerpaly obě Partičky odjinud. Ještě dávno před nimi, už koncem 80. let, vznikl ve Velké Británii celosvětově úspěšný pořad Whose Lin Is It Anyway?, v němž původní čtveřici komiků postupně doplňovali hvězdní hosté jako Whoopi Goldbergová či David Hasselhoff. Co se týče tuzemské Nové krve, její první ročník vyhrál Jan Bedřich, který je k vidění nejen na sociálních sítích či jako moderátor; dokonce vytvořil zakladatelské Partičce konkurenci. Při natáčení soutěže Nová krev se totiž dal dohromady se třemi kolegy, s nimiž vytvořil nové uskupení v rámci žánru improvizační show a společně vystupují s projektem Žerty stranou.",
        "category": "Kultura",
        "photos": 6,
        "date": "2024-09-28T10:30:00+02:00",
        "comments": 0
    },
    {
        "title": "Zeta-Jonesová se k Douglasovým osmdesátinám svlékla, pak mu s Bonem zazpívala",
        "content": "„Ve svém narozeninovém oblečku,“ napsala herečka k černobílé fotce, na níž nahá pózuje v koupelně před zrcadlem. „Po 25 letech sdílení narozenin s manželem mi už došly nápady na dárky. Tohle je druhá možnost dárku, první byly míčky na golf...samozřejmě,“ dodala Zeta-Jonesová. In my birthday suit! After over 25 years of sharing my birthday day with my husband, I am running out of gift ideas! This is gift option two, golf balls being option one… of course „Má narozeninová sestro, miluji tě celým svým srdcem. Ať je ten nový rok pro tebe ten nejlepší,“ napsal na svůj Instagram přání pro manželku Michael Douglas. Catherine Zeta-Jonesová pak pro Douglase zazpívala „Happy birthday“ se zpěvákem skupiny U2 Bonem Voxem. „Jaký překrásný dárek,“ reagoval na to Douglas. Michael Douglas a Catherne Zeta-Jonesová jsou spolu vzali v roce 2000. Mají spolu čtyřiadvacetiletého syna Dylana a jednadvacetiletou dceru Carysu. Před Zeta-Jonesovou byl Michael Douglas 23 let ženatý s Diandrou Lukerovou (68), s níž má pětačtyřicetiletého syna Camerona. Od něj má Douglas už sedmiletou vnučku a čtyřletého vnuka.",
        "category": "Revue",
        "photos": 37,
        "date": "2024-09-28T11:46:09",
        "comments": 33
    },
    {
        "title": "Porážka číslo 121. Baseballisté White Sox jsou v moderní éře MLB nejhorší",
        "content": "„Myslím, že jsme z toho byli špatní už dávno předtím, než jsme se dostali do těchto čísel,“ řekl prozatímní kouč White Sox Grady Sizemore, který na začátku srpna nahradil Pedra Grifola. „Nevím, jestli by to bylo jiné, kdybychom měli 115 nebo 110 porážek. Pořád je to frustrující sezona,“ konstatoval trenér, který s týmem vyhrál 11 z 42 zápasů. „Samozřejmě nás to štve,“ řekl nadhazovač Garrett Croche. „Dostali jsme se do téhle bídy brzo. Nepovedl se nám duben. A už jsme se z té díry nikdy nevyhrabali. Jsme tam, kde jsme, kvůli tomu, jak jsme hráli. Je to škoda,“ dodal.",
        "category": "Ostatní",
        "photos": 0,
        "date": "2024-09-28T09:48:00+02:00",
        "comments": 1
    },
    {
        "title": "Pavel v Iowě spustil orloj, „národní“ figurky doprovází Smetana či Dvořák",
        "content": "Český a slovenský prezident společně muzeum navštívili naposledy v roce 1995, kdy se zde potkali Václav Havel a Michal Kováč společně s tehdejším americkým prezidentem Billem Clintonem. Tentokrát USA zastoupila guvernérka státu Iowa Kim Reynoldsová. Pavel ve svém projevu poblahopřál muzeu k 50. výročí. Orloj je podle něj symbolem silných kulturních vazeb mezi oběma zeměmi, vztahy jsou podle něj excelentní. „Nikdy bychom neměli zapomínat odkud jsme přišli, a především bychom se měli všichni dívat dopředu a budovat lepší budoucnost,“ prohlásil. Následně novinářům řekl, že orloj považuje za symbol státnosti a toho, jak si migranti v USA museli těžce prošlapávat cestu. Národní české a slovenské muzeum a knihovna v Cedar Rapids slaví 50 let. Pro toto jubileum nechalo ve městě vybudovat repliku Pražského orloje, kterou jsme včera s prezidentem Slovenska Petrem Pellegrinim slavnostně spustili. Muzeum zpracovává témata české kultury, svobody,… https://t.co/gtLyHCz5co https://t.co/3SOqUqGnX1 Podle Pellegriniho se za téměř 30 let od poslední návštěvy českého a slovenského prezidenta v Cedar Rapids hodně změnilo. „Jedna věc ale zůstává, stojíme tu společně jako dobří přátelé a dobří spojenci,“ řekl. Slovensko je podle něj vděčné za to, že se Spojené státy staly novým domovem mnoha Slováků a přijaly rozmanitost. „Jsem vděčný a dojatý, že Slovensko nadále tvoří důležitou část vašich příběhů a vaší identity,“ dodal ke krajanům. Celebrating the 50th anniversary of the National Czech and Slovak Museum and Library (@NCSML) in Cedar Rapids, #Iowa together with @prezidentpavel, we received a warm-hearted welcome from our Czech and Slovak compatriot communities as well as local Iowans.It was a pleasure to… https://t.co/QZxTxR2PMk https://t.co/cBGFlOlFwF Orloj měl být odhalen přesně v poledne místního času (19:00 SELČ), nakonec se tak kvůli zpoždění v programu stalo o necelou hodinu později. Podobně jako pražský orloj obsahuje 12 postav. Každá z nich má reprezentovat konkrétní příběh českých a slovenských přistěhovalců, kteří do USA přišli na přelomu 19. a 20. století. Autorem 12 figur je slovenský umělec Andrej Haršány. Šest z nich ukazuje typické profese, je zde například řezník či farmář. Druhá polovina je inspirována běžným životem krajanů, na orloji je tak například figura cvičící Sokolky, dívky v kroji nebo páru tančícího polku. Orloj se rozpohybuje každou hodinu za doprovodu hudby českých skladatelů Antonína Dvořáka a Bedřicha Smetany. V muzeu si v pátek obě hlavy státu prohlédly například knihovnu nebo výstavu V kráse ornamentu, kterou pořádá nadační fond Moravská krása. Expozice prezentuje díla 21 současných českých designérů. Umělci se volně inspirovali lidovou kulturou, je mezi nimi například fotografka Alžběta Jungrová či módní návrhářka Cindy Kutíková. „Překvapila mě bohatost té expozice, protože je to opravdu největší muzeum tohoto druhu v severní Americe,“ řekl Pavel novinářům. Stálo by podle něj za to, aby se o spolupráci s ním zajímala česká muzea. Pavel v Cedar Rapids zakončil svou týdenní návštěvu Spojených států. Do Prahy se vrátí v sobotu dopoledne.",
        "category": "Zahraničí",
        "photos": 14,
        "date": "2024-09-28T09:44:00+02:00",
        "comments": 2
    },
    {
        "title": "Mám sbírku puků, které mě trefily, chlubí se fotografka hokejové Energie",
        "content": "S nadsázkou říká, že skoro celý život strávila na zimním stadionu. „Na sezonu jsem se velice těšila. Určitě si užijeme skvělou atmosféru, super sportovní výkony a správné hokejové napětí,“ dodává. Jak začala vaše kariéra fotografky? Focení vás bavilo od dětství? Co si pamatuji, focení mě skutečně provází v podstatě od nepaměti. Fotografovat jsem se pokoušela už v dětství a postupně se mi stalo největší zábavou. Od začátku mě také velice podporovali moji rodiče, za což jsem jim moc vděčná. Vaší dominantou jsou fotografie ze sportovních zápasů, hlavně těch hokejových. To u fotografek není běžné. Jak jste se dostala k focení sportu? V podstatě vše odstartovala má láska ke karlovarskému hokeji. Už v šesti sedmi letech jsem s taťkou chodila na hokejová utkání, a tento sport mi doslova učaroval. Bavila mě atmosféra v původní plechárně a zápasy jsem si vždy vychutnávala. Později i moje spolužačka začala hrát hokej čili jsem chodila fandit také jí. Dá se říct, že od mládí jsem nepřetržitě na zimním stadionu. Některé děti se toulaly po ulicích, my jsme trávily veškerý čas na zimáku. To se propojilo i s focením. Ze začátku jsem se snažila fotit zápasy HC Energie jako fanynka ještě na kinofilm. To mi bylo zhruba čtrnáct, patnáct let. Před osmnáctými narozeninami jsem si pořídila první digitální zrcadlovku. Nebyla úplně ideální, ale když vás něco hodně baví, nehledíte na překážky. Dlouhou dobu působíte jako hlavní fotografka HC Energie. Tato možnost musela být pro vás jako fanynku splněným snem. Jak spolupráce začala? Tím, že jsem se stále pohybovala na stadionu, se mi podařilo nasbírat i určité kontakty, například na marketingové oddělení klubu. Někdy po osmnáctých narozeninách vznikl nápad, že bych mohla trochu odlehčit fotografovi, který pro klub snímky zajišťoval. Začala jsem tedy fotit například loga sponzorů na mantinelech a podobné lehčí věci. Při tom jsem pro potěšení fotila i zápasy. Postupně se spolupráce rozrostla, původní hlavní fotograf měl jiné priority, a tak jsem začala fotit zápasy, tréninky a další věci. Jen jsem si musela pořídit lepší výbavu, neboť když jsem s původní přišla mezi profi fotografy, působilo to docela vtipně (smích). Nenarážela jste na určitý despekt, že jako žena sportu nerozumíte a nezvládnete kvalitní snímky pořídit? V úplných začátcích jsem možná lehkou nedůvěru cítila, ale když všichni z klubu viděli, že hokejem skutečně žiji, neměla jsem problém zapadnout. Začátky jsou vždy těžké, sbírala jsem zkušenosti. Učila jsem se, jak při zápasech nepřekážet, kde se nemotat a podobně. Nejdříve jsem z každého zápasu měla několik tisíc fotografií, později už jsem odhadla, na co se zaměřit. Dostala jste při focení zápasů ránu pukem? Za ta léta mnohokrát. Určitě to budou desítky zásahů. Puky, které mě trefily, sbírám (úsměv). Musím říct, že sbírku už mám poměrně rozsáhlou (smích). Když o tom mluvíme, vyznívá to možná vtipně, ale rána pukem není žádná legrace. Fotím bez masky a jiných ochranných prvků, rána do obličeje nebo zad člověka hodně zabolí. Zároveň musím hlídat, aby nedostala zásah moje technika. Průměr, co zápas, to nový objektiv, by mě rozhodně netěšil. Raději také s sebou mám záložní fotoaparát, abych měla jistotu, že se nic nepokazí. Při focení zápasů musíte znát pravidla, odhadovat vývoj hry, abyste důležité momenty dokázala vyfotit. Bylo těžké se to naučit? Je pravda, že fotit zápasy je úplně něco jiného než pořizování portrétů. Nikoho si nemůžete nasměrovat, požádat, aby přišel znovu a podobně. Tím, že jsem hokeji od sedmi let fandila, jsem s pravidly problém neměla. Postupně jsem se naučila číst jednotlivé hráče, uměla jsem vytipovat, co na ledě chystají. Díky tomu se mi většinou dařilo zachytit klíčové okamžiky včas. Jsem k sobě celkem kritická čili s fotografiemi ze zápasů jsem začala být částečně spokojená přibližně po čtyřech letech. Fotím i jiné sporty, například florbal, volejbal, bojové sporty, americký fotbal. Tam jsem musela pravidla skutečně studovat, abych byla s objektivem ve správný čas na správném místě. Musíte okamžitě po utkání běžet k počítači a začít fotografie vybírat, upravovat a podobně? Tyto věci už se řeší přímo při zápase. Hned po první třetině dáváme k dispozici první várku fotografií pro média, na sociální sítě... Po zápase v postprodukci pokračujeme. Naštěstí na vše nejsem sama, mám šikovné kolegy, se kterými si úkoly rozdělujeme. Jsme moc rádi, když se nám už během první třetiny podaří zachytit důležité momenty a atmosféru. Máte povedené snímky fanoušků. Jsou k vám vstřícní? Většinou ano. Kolikrát jsou moc potěšeni, že se jejich snímek na sociálních sítích či v médiích objeví. Berou to jako pěknou památku. Baví vás sledovat kariéru hráčů? Jak se stávají například oporami národního týmu? To je moc pěkná součást mé práce. Když vidím, jak hráči rostou a sklízí úspěchy, mám z toho velikou radost. Jsem na ně vždy pyšná a hřeje mě u srdce, že mohu sledovat jejich cestu zblízka. Z poslední doby mě hodně potěšily například úspěchy Ondřeje Beránka a Jakuba Fleka. U hráčů je to vždy o obrovské dřině, pokoře, zodpovědnosti. Jsou to neskuteční dříči. Myslím, že jsou skvělou motivací pro mladé sportovce, kteří vidí, že i z Karlových Varů a okolí se dá vypracovat mezi špičku. Jak tipujete, že se bude HC Energii dařit v aktuální sezoně? Samozřejmě si přeji, aby byly výsledky co nejlepší. Tým se částečně obměnil, všichni do přípravy dávají maximum. Věřím, že se to v zápasech projeví. Na sezonu jsem se velice těšila. Určitě si užijeme skvělou atmosféru, super sportovní výkony a správné hokejové napětí. Fotografováním se neživíte. Jak se vám daří vše stíhat? Stíhat je to poměrně těžké, ale naštěstí mám tolerantního manžela. A také tým šikovných kolegů, s kterými si úkoly dělíme. Jednu dobu jsem se focením živila, ale přistihla jsem se, že už fotím spíše mechanicky, musím brát veškeré zakázky. Ztrácela jsem uměleckou stránku focení. Proto jsem tuto variantu zatím zavrhla a uvidím, jak to bude v budoucnu. Mohu nyní fotit pouze akce, které mě baví. Zdá se mi, že to je na kvalitě fotografií znát. Netvrdím, že se ještě někdy k full time focení nevrátím, ale zatím to neplánuji. Co vás ještě kromě hokeje a dalších sportů baví fotit? Ráda fotím například koncerty, někdy svatby, miminka a podobně. Ale nikam se cíleně netlačím. Nejsem typ, co by se snažil za každou cenu prodat. Dá se tedy říct, že díky focení tak trochu žijete svůj sen? Určitě ano. Občas si zpětně říkám, kolik zajímavých osobností jsem díky focení potkala. Měla jsem možnost fotit velké hokejové legendy, jako například Jaromíra Jágra a další. Je to velké štěstí, poznávám zajímavé lidi. Pro mě, jako fanynku a zároveň fotografku, je to skvělý pocit. Mám například archivované snímky ze všech zápasů HC Energie, je to taková moje kronika vzpomínek. Dokážete zajít na hokej nebo koncert, bez fotoaparátu a jen si to užít jako divák? Málokdy. Prostě mi to nedá (úsměv). Spočítala bych na prstech jedné ruky, z kolika koncertů nebo hokejů jsem nedělala snímky. Je to taková moje přirozenost. Věřím, že ještě dlouho budu moci zachycovat krásné momenty. Dodnes zažívám stejnou radost, když se snímky povedou, a třeba někoho potěší.",
        "category": "Karlovy Vary",
        "photos": 11,
        "date": "2024-09-28T09:27:00+02:00",
        "comments": 1
    },
    {
        "title": "Další nálož pro řidiče na Brodsku. Opravu mostů vystřídá rekonstrukce silnice",
        "content": "„Právě 30. září zahajujeme opravu bezmála devět kilometrů dlouhého úseku silnice 38 mezi Skuhrovem a městem Habry. Práce jsou rozplánovány do dvou stavebních sezon, přičemž zhruba dvacet procent z opravy chceme zvládnout ještě letos,“ informoval regionální mluvčí ŘSD pro Kraj Vysočina Jiří Veselý. Opravovaný úsek začíná v Habrech u mostu, který převádí státní silnici přes Sázavskou ulici. Končit bude křižovatkou u čerpací stanice na jižním konci Skuhrova. Je dlouhý přesně 8 952 metrů. Jedná se o jednu z nejvíce frekventovaných silnic na Vysočině. Proudí tudy tranzitní doprava mezi východní částí Středočeského kraje a dálnicí D1. Využívaná je i dálkovou dopravou do Polska. Podle posledního sčítání dopravy tudy projede denně až deset tisíc aut, z toho třetinu tvoří nákladní auta a kamiony. Diagnostický průzkum, který si ŘSD nechalo udělat, zjistil v daném úseku množství závad. „Porušení vozovky hloubkovou korozí, mozaikové a podélné trhliny, vyjeté koleje, výtluky a časté vysprávky,“ zmínil ty nejzásadnější Veselý. Silničáři plánují vyměnit kryt vozovky i její podkladní vrstvy. Práce začnou odfrézováním vrchní vrstvy do hloubky šestnácti centimetrů. Ve finále bude povrch silnice položen znovu, upraveny budou i obě krajnice. Rekonstrukce však bude brnkat na nervy řidičům, bez omezení provozu se neobejde. „Celý úsek bude opravován po částech dlouhých 800 až 900 metrů. V letošním roce plánujeme opravit dvě části a v příštím roce dokončit zbytek,“ nastínil Veselý. V místě oprav bude vždy zaveden kyvadlový provoz řízený semafory. Motoristy tak čeká už dobře známé zastavení a čekání na zelenou. Zdržení se v závislosti na provozu může natáhnout až na desítky minut. Řidiči si oddychnou jen v zimě, od listopadu do března je plánována technologická přestávka. Dlouhé minuty strávené čekáním v kolonách přitom řidiči na této silnici už dobře znají. Kvůli opravám mostů v tom samém úseku jsou semafory a kyvadlový provoz zastavují hned na dvou místech – u Skuhrova a u Kámene. „Most u Kámene plánujeme uvést do provozu v polovině října. Opravený most včetně 320 metrů dlouhého úseku vozovky mezi Skuhrovem a Olešnou už 1. října,“ upřesnil mluvčí ŘSD. Obě tato omezení, s nimiž se potýkali po celé léto, řidiče doslova iritují. Často je zmiňují ve facebookových skupinách věnovaných dopravě. Hodně časté jsou v jejich vyjádření silné výrazy i hrubé nadávky. „Už tu stojím dvacet minut. Jsem fakt zvědav, kdy to otevřou, protože tohle je do nebe volající,“ zlobil se například Jan Zeman. Příspěvek z pondělka doplnil fotografií dlouhé kolony aut. „Minule jsem tam čekal třicet minut, jsem rád že v Brodě už nebydlím,“ odpovídal mu Danny Bouchner. „Já osobně bych to po deseti minutách otočil a jel jinou trasou,“ povzdychl si Radek Jánošík. Řidiči si navzájem radí, jak místo raději objet. Mnozí volí trasy přes Veselý Žďár, Lučici, Tis a na silnici 38 najet až před Habry. Nejedná se však jen o tento zmíněný úsek. Projíždět v současné době po hlavním tahu 38 přes severní část Vysočiny je ještě větším utrpením. Kromě úseku u Skuhrova a Kámene je další omezení v Havlíčkově Brodě, kde je stále uzavřená Lidická ulice. Pracuje se i na kruhovém objezdu u napojení jihovýchodního obchvatu Havlíčkova Brodu. Jen o kousek dál u Květnova se opět jezdí kyvadlově kvůli stavbě protihlukové zdi. A ještě před pár dny bylo omezení i pod dálnicí D1, kde ŘSD stavělo kruhový objezd. Ten byl uveden do provozu v pondělí. Zhotovitelem, který opravy úseku mezi Skuhrovem a Habry pro ŘSD provede, je sdružení firem Porr a Silnice Čáslav. V soutěži podalo nejnižší cenovou nabídku. Práce se zavázalo vykonat za 150 milionů korun bez DPH. Úsek má být uveden do provozu počátkem léta příštího roku.",
        "category": "Jihlava",
        "photos": 8,
        "date": "2024-09-28T09:11:00+02:00",
        "comments": 2
    },
    {
        "title": "Izrael podnikl další údery v Bejrútu, cílem podle něj byly zbraně Hizballáhu",
        "content": "V sobotu ráno pak izraelská armáda oznámila další vzdušné útoky na militantní šíitské hnutí Hizballáh v Libanonu - konkrétně na cíle v údolí Bikáa na východě země. Sirény varující před vzdušnými útoky se rozezněly na severu Izraele, kam Hizballáh vypálil rakety. Vlna náletů zasáhla v sobotu brzy ráno jižní předměstí libanonské metropole Bejrútu, hlásí agentura Reuters. Svědci podle ní slyšeli před úsvitem více než 20 náletů. Tisíce Libanonců opustily své domovy v jižním Bejrútu a shromáždily se na náměstích či v parcích v centru města nebo na mořském pobřeží, nad jihem metropole je vidět stoupající dým. „Hizballáh strategicky rozmístil zbraně v civilních oblastech, čímž ohrozil libanonské civilisty ve snaze ublížit izraelským civilistům,“ uvedla izraelská armáda. „Válčíme s Hizballáhem, nikoli s libanonským lidem,“ dodala. Íránem podporovaný Hizballáh mezitím oznámil, že vypálil rakety na sever Izraele v odvetě za jeho údery na „města, vesnice a civilisty“ v Libanonu. Server The Times of Israel (ToI) píše o 15 střelách odpálených na sever židovského státu. Izrael zintenzivnil útoky na Hizballáh po pátečním mohutném útoku na ústředí hnutí v jižním Bejrútu, kdy byl terčem podle izraelských médií nejvyšší vůdce hnutí Hasan Nasralláh. Podle nejnovějších informací zemřel. Zdroj Reuters blízký hnutí Hizballáh už předtím uvedl, že Nasralláh je po úderech nedostupný. „Je velmi obtížné si představit, že by z takového útoku vyvázl živý,“ citoval server The Times of Israel nejmenovaného izraelského činitele. Agentura AFP nicméně s odkazem na svůj zdroj blízký Hizballáhu v pátek uvedla, že Nasralláh je v pořádku. Podle libanonských úřadů při útoku na ústředí Hizballáhu zemřelo nejméně šest lidí a dalších 91 utrpělo zranění. Izraelští činitelé však podle listu Haaretz odhadují počet mrtvých na zhruba 300.",
        "category": "Zahraničí",
        "photos": 14,
        "date": "2024-09-28T08:36:04",
        "comments": 19
    },
    {
        "title": "Církve v USA chtějí kostely přestavět na dostupné bydlení. Jen víra k tomu nestačí",
        "content": "V roce 2009 oslavil presbyteriánský kostel v Arlingtonu v Severní Virginii sto let působení ve své komunitě. Na rozdíl od padesátých let minulého století se ale místo tisícovky členů na místě oslav sešla méně než stovka z nich. Proto během následujících deseti let místní církev zbourala svůj svatostánek a prodala pozemek za 8,5 milionu dolarů (190 milionů korun) arlingtonskému partnerství pro dostupné bydlení. Tato nezisková organizace pak postavila bytový dům se 173 dostupnými byty. First Presbyterian’s Joint Mission celebrated Splash Day with our neighbors at Arlington Partnership for Affordable Housing today! Save the date for the next Yappy Hour on the lawn on Tuesday, September 5 at 4:30 pm. https://t.co/IJfQ46AXGH V důsledku klesající účasti Američanů na náboženských obřadech se americká města potýkají s výrazným přebytkem kostelů, chrámů, mešit a synagog. Cenově dostupných bytů je však naopak nedostatek. Arlingtonský případ tak zažehl v USA myšlenku, že přebytečný majetek ve vlastnictví církevních institucí lze snadno přetavit v bytovou zástavbu. Podle průzkumu analytické společnosti Gallup před dvěma desetiletími navštěvovalo pravidelné bohoslužby 42 procent plnoletých Američanů. Dnes tento podíl klesl na 30 procent. Pandemie tento pokles ještě akcelerovala, protože mnoho farníků, kteří se přesunuli na online bohoslužby, se do kostelů již osobně nevrátilo. Poradce v oblasti bydlení Rick Reinhard odhadl, že v příštích desetiletích by se mohlo zavřít až 100 tisíc amerických svatostánků, což je čtvrtina odhadovaného celkového počtu v USA. Podle studie Ternerova centra pro inovace v oblasti bydlení z roku 2023 drží náboženské organizace jen v Kalifornii více než devatenáct tisíc hektarů potenciálně zastavitelné půdy. Nedávná analýza zjistila, že náboženské skupiny vlastní zhruba 1,05 milionu hektarů v celých USA. Toto množství půdy by mohlo poskytnout více než 700 tisíc jednotek nového bydlení, pokud by bylo předmětem zástavby s vysokou hustotou. Místní i státní zákonodárci od Kalifornie až po Virginii proto nyní pomáhají náboženským skupinám realizovat projekty bydlení a prosazují legislativu, která urychluje projekty vznikající na církevních pozemcích. Očekávané a zároveň rychlé vytvoření dostupnějšího bydlení v městských čtvrtích po celé zemi se však nedostavilo s takovou rychlostí, jak mnozí doufali. „Církve si někdy myslí, že mohou vybudovat dostupné bydlení a generovat příjem, ale tak snadné to není,“ řekl agentuře Bloomberg Mark Elsdon, spoluzakladatel organizace RootedGood, která náboženským skupinám pomáhá s konverzemi. I boží dům se musí řídit lidskými zákony o územním plánování. A čím více sborů se zabývá myšlenkou přestavby nemovitostí, tím více se ukazují jedinečné problémy takových projektů, od zajištění financování až po překonání architektonické neslučitelnosti samotných budov. \"What should become of these buildings — what shall we turn them into?\" RootedGood can help! https://t.co/yzRC1vPY4a Snahy o přeměnu pozemků a budov vlastněných náboženskými skupinami na byty však často narážejí na překážky. „Je například překvapivé, jak často se lidé ze sousedství, kteří nikdy nevzali za kliku od dveří kostela, najednou začnou velmi zajímat o jeho budoucnost a plány,“ uvedl Elsdon. I úspěšné příběhy z jiných částí USA naznačují, jak obtížný může být tento proces. Jak uvádí případová studie o tomto projektu, většina kongregací přijala myšlenku proměnit vlastní svatostánek ve zdroj tolik potřebného bydlení za svou. Někteří členové však měli námitky a církev opustili, jeden z nich se pak také neúspěšně pokusil dosáhnout toho, aby byla stavba z 30. let zapsána na seznam historických památek. Demolice kostela se tak zastavila. Nakonec trvalo téměř deset let práce a zhruba 71 milionů dolarů ze 14 různých zdrojů financování, než se nastěhovali první nájemníci. Tento nový trend se přidává k dlouhodobým demografickým změnám v USA. Ve starších amerických městech, jako jsou Boston, Buffalo a Baltimore, jsou kostely postavené z dob přistěhovaleckého boomu v 19. a na počátku 20. století. Jsou to často složité historické stavby, které potřebují nákladnou modernizaci, a mohou zahrnovat fary, kláštery, fary, školy a další související budovy. Naopak svatostánky v oblastech, jako je Texas a jižní Florida, se potýkají s jinými problémy. Tyto budovy zpravidla vyrostly na „poválečných“ předměstích. Nyní, když jsou obklopeny novější zástavbou, jsou církevní představitelé více ochotni přebudovat přebytečné prostory pro jiné využití, aby získali příjmy. Bostonská nezisková organizace, která podporuje řadu aktivit spojených s římskokatolickou církví, například zjistila, že je zde dostatek nemovitostí pro vytvoření 140 000 bytů za dostupnou cenu. Doufá nyní, že do roka zveřejní celostátní plán, jak toho dosáhnout. „Podpora takové výstavby je něco jako morální povinnost. Pokud je to v souladu s posláním sociální spravedlnosti všech, myslím, že je nezodpovědné o to neusilovat,“ říká Katie Everettová, výkonná ředitelka Lynchovy nadace. Podle Stephena Ferrandiho, zakladatele makléřské společnosti PraiseBuildings, venkovské kostely lze přizpůsobit nejsnáze, protože mnohé z nich jsou jednoduché dřevěné stavby. Naopak starší městské kostely představují největší problém. V některých jsou v kryptě dokonce pohřbeny relikvie nebo slavné osobnosti, památková ochrana může způsobit další zdržení. Výsledným produktem by se tak mohly po veškerých investicích stát drahé byty, nikoli dostupné bydlení. „Kdyby peníze nebyly překážkou, bylo by to velmi snadné,“ řekl Ferrandi. „Ale je těžké, aby vše vyšlo matematicky.“ Urychlení procesu rozvoje však vyžaduje více práce a vzdělávání. Znamená to také prověřit všechny dostupné možnosti využití nedostatečně využívaných nemovitostí, a neomezit se pouze na byty nebo domovy pro seniory. Společnost RootedGood například pořádá kurz, který pomáhá náboženským organizacím stát se developery bydlení. „I církve, kterým se daří dobře, by měly přemýšlet o lepším využívání svých zdrojů,“ uzavřel Elsdon pro Bloomberg.",
        "category": "Ekonomika",
        "photos": 5,
        "date": "2024-09-28T09:00:00+02:00",
        "comments": 5
    },
    {
        "title": "Brankář Martínez pyká za chování: Další obscénní gesto a facka kameramanovi",
        "content": "Vítězství 3:0 nad Chile na začátku září bylo pro Argentince prvním zápasem po červencovém triumfu na Copě América a Martínez při oslavě s replikou trofeje předvedl stejné obscénní gesto jako po finále mistrovství světa v roce 2022. Pohár si přiložil k rozkroku. V Kataru tak učinil se zlatou rukavicí pro nejlepší gólmana turnaje. V dalším zářijovém zápase argentinští fotbalisté prohráli 1:2 v Kolumbii a brankář Aston Villy po utkání udeřil kameramana místní televize. Kvůli trestu přijde Martínez o říjnové zápasy proti Venezuele a Bolívii. Argentinci po osmi utkáních vedou jihoamerickou kvalifikaci s 18 body o dva body před Kolumbií. FIFA actuaría de oficio y suspendería por dos fechas a Emiliano \"Dibu\" Martínez por conducta inapropiada https://t.co/4zOUUgYcSj",
        "category": "Reprezentace",
        "photos": 9,
        "date": "2024-09-28T08:58:00+02:00",
        "comments": 3
    },
    {
        "title": "U nové haly v Budějovicích postaví také parkovací dům. Stát mají v roce 2028",
        "content": "Je to už 12 let, kdy město České Budějovice vyhlásilo architektonickou soutěž na Centrum halových sportů. Projekt nakonec krachl a stejný osud potkal i jeho nástupce. V obou případech mělo nové zařízení nahradit současnou halu u řeky Vltavy. Teď je tady třetí pokus, který je ovšem v mnoha ohledech jiný. Za projektem stojí Jihočeský kraj a především nové Centrum míčových sportů (CMS) má stát na jiném místě, u výstaviště a křižovatky Husovy třídy a Dlouhé louky. Hotové má být v roce 2028. Bude multifunkční, poslouží pro kulturní akce i kongresy. Hejtmanství tento týden oznámilo, že vyhlašuje mezinárodní architektonickou soutěž na Centrum míčových sportů v Českých Budějovicích. Budoucí účastníci předloží do konce roku svá portfolia. Na základě nich komise vybere tři až devět soutěžních týmů. Ty už ve druhém kole připraví návrhy, které odborníci i politici posoudí anonymně. Oceněné týmy si mezi sebe rozdělí 9,4 milionu korun. „Termín pro podání soutěžních návrhů je stanovený na začátek dubna 2025. Hodnocení návrhů by mělo být v květnu a v červnu výsledky představíme veřejnosti,“ upřesnil vedoucí krajského odboru regionálního rozvoje a územního plánování Petr Hornát. CMS má mít kapacitu pět tisíc míst k sezení a má splňovat požadavky na hrací plochy pro všechny halové míčové sporty. To znamená rozměry 30 krát 50 metrů s výškou 13 metrů. Odhadovaná cena stavby je 1,3 miliardy korun. Multifunkční zařízení má fungovat tak, že se tam jeden den uskuteční zápas a už za několik hodin bude prostor připravený pro koncert, aby tam pak další den začal například kongres. Bez toho by celý projekt vůbec nevycházel ekonomicky. Na samotné výstavbě by se měl kromě kraje podílet i stát. Centrum má ročně přilákat 25 až 40 tisíc návštěvníků kulturních akcí a dalších 90 až 120 tisíc fanoušků sportu. Studie proveditelnosti také říká, že by měl tento projekt znamenat za dalších třicet let fungování celkový přísun financí ve výši 7,5 miliardy. „Architektonická soutěž se nesoustředí pouze na Centrum míčových sportů, ale na celou lokalitu. V místě vznikne i parkovací dům. Bez toho bychom CMS ani nezkolaudovali. Dále se postupně změní vstup na výstaviště, kde budou i nové administrativní budovy. A úprav se dočká také prostor před tímto areálem, kde vznikne vlastně nové náměstí,“ vyjmenoval hejtman Martin Kuba. A ani tím by to nemělo končit, tento velký projekt má odstartovat dlouhodobý rozvoj celé části města nedaleko levého břehu Vltavy. To znamená další proměnu výstaviště, ale rovněž parkovacích ploch naproti přes silnici. Samotný projekt Centra míčových sportů pečlivě sledují třeba také zástupci volejbalistů Jihostroje. Mezi nimi i František Adler, který se příští rok stane prezidentem klubu, ale už nyní ho reprezentuje při jednáních o výstavbě nové haly. „Všechno jde podle plánů, byť přímo nejednám s ministerstvem. Jsem v kontaktu s Jihočeským krajem. Myslím, že i z mojí profese (působí v architektonicko-projekčním Ateliéru A1, pozn. red.) dokážu říct, že se to do roku 2028 dá zvládnout. Nicméně opravdu to ukážou až výsledky soutěže,“ konstatoval. Zmínil, že jednotlivé sportovní svazy si řekly, co by v hale chtěly. „Budova v takové hodnotě by měla být využívaná na sto procent,“ podotkl Adler. Jako odchovanec Jihostroje je zároveň rád, že stará hala zůstane. „Protože kdyby se zbourala a postavila na stejném místě nová, nezískáte novou budovu. Přetlak na tělocvičny v Budějovicích je velký,“ dodal. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "České Budějovice",
        "photos": 8,
        "date": "2024-09-30T08:08:08",
        "comments": 1
    },
    {
        "title": "Vrána se trefil za Washington, Nečas asistoval u kanonády Caroliny",
        "content": "Carolina na svém ledě deklasovala Floridu vysoko 8:2. Soupeř si s Hurricanes nevěděl rady hlavně ve druhém dějství, kdy domácí nastříleli pět branek. Dvakrát se trefil Seth Jarvis, jednu přihrávku bral i český reprezentant Martin Nečas (17:55, 0+1, +2, 1 střela). V dresu obhájců Stanley Cupu se představili i dva čeští mladíci v obraně, Marek Alscher (23:59, -2) a Mikuláš Hovorka (19:07, -4). Jedním ze dvou střelců Panthers byl slovenský forvard Oliver Okuliar. Ve svém třetím startu v přípravě k asistenci přidal i vstřelenou branku o smlouvu bojující Jakub Vrána. V přestřelce s Columbusem to však Washingtonu stačilo jen na zmírnění skóre 4:8. Za hosty hattrickem zazářil Adam Fantilli a dvě trefy nasbíral Mathieu Olivier. Třetí třetinu za vítěze odchytal Pavel Čajan a z 9 střel Capitals jednou inkasoval. V obraně Columbusu pak nechyběl David Jiříček (19:58, -1). Po Carolině a Columbusu byla třetím osmigólovým celkem pátečních přípravných zápasů NHL také Minnesota, která nadělovala Winnipegu. Skvělý výkon za Wild podal hlavně švédský centr Joel Eriksson Ek (2+3), dvakrát se trefil také Kirill Kaprizov. Ve stejný den, kdy Buffalo již nastoupilo k evropské exhibici v Mnichově proti místnímu celku Red Bull, se hokejisté New Jersey před blížícím se přesunem do Prahy ještě připravují v USA. Na ledě Islanders padli 1:5. Kromě útočníka Ondřeje Paláta (12:45, -2, 2 střely) dres Devils oblékl také zadák Jakub Zbořil (14:31, -2), jenž v kempu usiluje o smlouvu. Poslední třetinu za vítězný New York odchytal gólman Jakub Škarek, jenž z osmi střel neinkasoval. Rozhodčí: MacDougall, Halkidis – Cherrey, Flemington Rozhodčí: Frederick L'Ecuyer, Liam Maaskant. Čároví: Julien Fournier, Derek Nansen Počet diváků: 13009 Rozhodčí: Dwyer, Dunning – Suchánek, O'Quinn Rozhodčí: Schrader, Blandina – Tobias, Pancich Rozhodčí: Sutherland, Sullivan – Jackson, Kelly Počet diváků: 11420",
        "category": "NHL",
        "photos": 7,
        "date": "2024-09-28T07:20:00+02:00",
        "comments": 1
    },
    {
        "title": "Mamuti srstnatí možná vyhynuli kvůli alergii na pyl, tvrdí nová studie",
        "content": "Alergie zablokovala mamutům čich a znemožnila jim normální vzájemnou komunikaci. Neschopnost vzájemně se očichat v období rozmnožování by podle týmu zoologů a chemiků vedeného Glebem Zilbersteinem zabránila mamutům najít si partnera k páření, což by vedlo k prudkému poklesu velikosti populace a nakonec k jejímu vyhynutí. „Jedním z možných mechanismů vymírání zvířat během klimatických změn by mohlo být poškození čichu v důsledku vzniku alergií při změně flóry,“ napsali vědci ve studii, kterou zveřejnil časopis Earth History and Biodiversity. „Cílem této práce je představit nový evoluční mechanismus vymírání mamutů a dalších zvířat založený na narušení komunikace.“ Mamuti srstnatí (Mammuthus primigenius) žili v období pleistocénu (před 2,6 miliony až 11700 lety). Na většině území svého výskytu vymizeli přibližně před 10 tisíci lety, ačkoli malá populace přežívala na Wrangelově ostrově - odlehlém ostrově u severovýchodního Ruska - až do doby před 4000 lety. Vědci se převážně domnívají, že k vyhynutí mamutů vedla kombinace příbuzenského křížení, lovu ze strany člověka a velkých změn ve vegetaci, ale stále se vedou diskuse o tom, do jaké míry přispěly jednotlivé faktory k jejich zániku. Podle nové studie alergie mohla mamutům narušit několik životně důležitých funkcí. Zvířata používají čich k hledání potravy i partnerů, k navigaci během migrace a k úniku před predátory, takže ucpané choboty mohly mamuty odsoudit k záhubě, píší vědci v článku. Jedním ze způsobů, jak ověřit, zda mamuti trpěli alergiemi, je prozkoumat obsah jejich žaludku a hledat přítomnost rostlin a pylů, které alergie vyvolávají, navrhli autoři nové studie. Některé fosilní nálezy také mají pyl usazený v mumifikovaných tkáních nebo se v jejich okolí zachoval rostlinný materiál, který by podle studie mohl pomoci identifikovat dráždivé látky v dávné minulosti. Další možností by podle autorů studie bylo hledat proteiny imunitního systému, které tělo produkuje při alergické reakci. Jedním z hlavních je imunoglobulin E (IgE), který se produkuje ve střevě a poté se vyměšuje. Tudíž by se dalo s pomocí testování zkamenělých mamutích výkalů neboli koprolitů zjistit, jestli mamuti trpěli silnou sennou rýmou. Podle studie dosud žádný publikovaný výzkum stopy IgE ve vzorcích trusu pravěkých savců nehledal. Ne všichni odborníci jsou ale přesvědčení, že alergie sehrály zásadní roli v soumraku mamutů. „Tato myšlenka mi připadá dost bláznivá a nejsem si jistý, jak by se kdy dala potvrdit,“ napsal serveru Live Science evoluční biolog a profesor Univerzity v Buffalu Vincent Lynch. Pravěké vzorky DNA skutečně naznačují, že poslední přeživší mamuti ztratili schopnost cítit určité rostliny, dodal Lynch v zaslaném e-mailu. Rekonstruovaný genom mamuta z Wrangelova ostrova vykazoval mutace v genech spojených se schopností detekovat květinové vůně, což naznačuje, že poslední mamuti necítili kvetoucí rostliny. Lynch ale tvrdí, že dokud nebude myšlenka autorů experimentálně ověřena a podpořena dalším výzkumem, pak se bude dále domnívat, že vymření mamutů způsobila kombinace faktorů životního prostředí a vlivu člověka. Vedoucí nové studie Zilberstein, který spolupracuje se svou manželkou Svetlanou a týmem italských vědců, se už v minulosti zapsal do vědeckého výzkumu studiemi, které vzbudily značnou pozornost. V loňském roce například manželé Zilbersteinovi, kteří pocházejí z Kazachstánu, ale poslední desítky let žijí v Izraeli, cestovali do Rumunska. V Transylvánii zkoumali dopisy napsané Vladem III. Draculou, který posloužil jako předloha slavného románu Drákula Brama Stokera. A Zilbersteinovi na základě analýzy potu a slin tvrdili, že Vlad Napichovač byl vegan.",
        "category": "Zahraničí",
        "photos": 2,
        "date": "2024-09-28T07:44:00+02:00",
        "comments": 15
    },
    {
        "title": "Válka na Ukrajině spěje do kulminačního bodu, říká odborník  z Univerzity obrany",
        "content": "„Ze strategického hlediska i z hlediska historických zkušeností, které známe z minulých konfliktů, válka na Ukrajině spěje do takzvaného kulminačního bodu, jenž neznamená nic jiného než to, že obě strany zasednou k mírovým jednáním o ukončení konfliktu,“ uvedl Petráš. Co bude představovat trumfy obou stran pro dosažení diplomatických cílů, je zatím podle něj věc poměrně jasná. „Nejasné je v tuto chvíli to, kdo bude prostředníkem pro vedení těchto jednání,“ doplnil odborník. V uplynulých dnech ruské síly vedly ofenzivu na ose Kupjansk – Svatove – Kreminna v Luhanské oblasti, na ose Bachmut – Toreck – Avdijivka v oblasti Doněcka a také v prostoru města Vuhledar v Záporožské oblasti. Kromě toho pokračuje snaha ruských sil o vytlačení ukrajinských jednotek z oblasti Kurska. „Tato snaha naráží na poměrně silný odpor, který kladou ukrajinské intervenční jednotky. Vedle toho ukrajinské síly údajně pokračují v postupném získávání pozic v prostoru města Vovčansk, které se nachází severovýchodně od Charkova,“ komentoval dění na bojišti. Nicméně tyto aktivity, ať už jsou vedeny ruskými nebo ukrajinskými jednotkami, podle jeho slov nemají zásadní vliv na strategickou změnu ve vývoji konfliktu. Současně uvedl, že je evidentní, že ruské síly pouze upevňují své pozice v zájmových oblastech, tedy Doněcku, Luhansku a Záporoží. „Situace na frontě má tedy i nadále neměnný charakter a obě strany v podstatě jen hledají možnosti, jak získat výhody, s nimiž by mohly argumentovat při jednáních o ukončení tohoto konfliktu,“ uvedl Petráš. Zásadní obrat ve vývoji konfliktu podle něj zcela jednoznačně nelze očekávat. To se týká i případného povolení k použití západních zbraní, především pak střel dlouhého doletu, k útokům na cíle v hloubce ruského území. „Dá se říci, že v tuto chvíli má výraznou výhodu na své straně Ruská federace. Vojensky ovládá podstatnou část Donbasu, část Záporoží a pozemní přistup na Krym. Jako málo pravděpodobné se jeví, že by Ukrajina v krátkodobém horizontu získala takový vojenský potenciál, se kterým by mohla uskutečnit osvobození okupovaných území a obnovit teritoriální integritu před rokem 2014,“ doplnil odborník. Ukrajina má podle něj částečnou výhodu v tom, že stále drží území v oblasti Kurska. Pokud podle něj dojde na jednání o mírovém uspořádání konfliktu, tak právě zisk území a jeho vojenská kontrola bude klíčovým argumentem obou stran k dosažení diplomatického úspěchu. Rusko bude podle Petráše spoléhat na svou vojenskou sílu, Ukrajina pak na sílu diplomatickou svých západních spojenců, jejíž vliv by měl přinutit kremelské vedení k územním ústupkům.",
        "category": "Domácí",
        "photos": 18,
        "date": "2024-09-28T07:27:00+02:00",
        "comments": 142
    },
    {
        "title": "Stopka až do konce roku. V lesích kvůli podmáčení platí zákazy vstupu",
        "content": "„Všude je velmi podmáčená půda a stromy se z ní teď vyvracejí i za bezvětří. V Jeseníkách velká voda výrazně poškodila lesní cesty, strhla jejich povrch nebo utrhla jeho část,“ uvedla mluvčí Lesů ČR Eva Jouklová. Některé obce už zákaz vydaly. „U nás platí zákaz vstupu do městských lesů, konkrétně se jedná o les Za lomem, les na Uhlířském vrchu a o lipovou alej na Uhlířském vrchu,“ přiblížil mluvčí bruntálské radnice Jiří Ondrášek. Zákaz pak platí i v městském parku a na starém hřbitově. Jednou z oblastí vodou nejhůře postižených je okolí Vrbna pod Pradědem, kde část lesních porostů obhospodařují Biskupské lesy. „Už jsme podali žádost o zákaz vstupu do našich lesů až do konce roku. Kvůli podmáčené půdě hrozí pády stromů, sesuvy půdy i sesuvy stezek,“ sdělil Jan Jurdič, vedoucí lesní správy Vrbno pod Pradědem. Povodně se podepsaly i na cestách v oblasti Bílé Opavy, kde voda poškodila a podemlela lávky na žlutě značené turistické trase. Ta je proto z bezpečnostních důvodů uzavřena. „Rekonstrukce mohou trvat v řádech měsíců,“ informoval Pavel Jurka z Agentury ochrany přírody a krajiny ČR. Také v Beskydech voda poškodila některé lesní komunikace, například v okolí Lysé hory. „To jsou však cesty, kam je stejně vjezd zakázán. Značené turistické trasy jsou ale běžně průchozí,“ popsal Dušan Zajíc z Horské služby Beskydy.",
        "category": "Ostrava",
        "photos": 4,
        "date": "2024-09-28T07:07:00+02:00",
        "comments": 10
    },
    {
        "title": "Sparťanský kouč Friis: Hlavně žádnou paniku, fotbal porážky přináší",
        "content": "Sparta poprvé v sezoně prohrála. Zatímco kvalifikaci o postup do Champions League i úvodní zápas základní fáze proti Salcburku zvládla mistrovsky, v domácí lize proti viditelně slabším soupeřům jí to drhne. A to nebyl jen případ duelu proti Olomouci, kde to však bylo nejvíc vidět, protože dostala tři góly a ztratila všechny body. Byli jste až příliš bohorovní?Na zápas jsme byli stoprocentně koncentrovaní. I první půle to ukázala. Ale měli jsme dát víc než jen jeden gól, měli jsme zápas rozhodnout. Udělali jsme spoustu individuálních chyb, což nám není vlastní. Na to nejsme zvyklí. Musíme všechno správně pojmenovat a říct si, co jsme udělali špatně. Co nejvíc?Hlavní důvod porážky je, že jsme polevili, sundali nohu z plynu, snížili rychlost a soupeři jsme dali šanci, aby se do zápasu vrátil. A pak ty chyby. A to nemyslím jen ty v defenzívě, po kterých padly góly. Ale za stejné považuju i ty na druhé straně hřiště. Jste hodně naštvaný?Nenávidím porážky, to samé kluci. Je těžké hledat pozitivní věci, ale nesmíme tomu podlehnout. Vidím, že každý den usilovně pracujeme na tom, abychom podávali ty nejlepší výkony. Asi bych potřeboval ještě v sobotu další tiskovku, abych vám řekl, co všechno bylo špatně. Na zápas se v noci budu dívat několikrát, teď můžu mluvit jen o statistikách. Soupeř měl čtyři střely na bránu a dal tři góly. To je od něj velmi dobrá práce. Trenérský štáb Sparty po porážce s Olomoucí. Olomouc měla i vyšší ukazatel očekávaných gólů, měli jste s její hrou problémy?Nechci, aby to vyznělo, že nehráli dobře a měli jen štěstí. Naopak, hráli velmi dobře. xG budou mít logicky vyšší, když se podíváte, jak góly padaly. My prostě nemůžeme soupeři dovolit, aby se takhle jednoduše dostal do zápasu. Poprvé jste střídal, když jste ještě vedli. Dolů šli Birmančevič s Preciadem. Nebyla to chyba?Chtěli jsme do hry dostat typologicky jiné hráče, proto jsme střídali. Hned jsme tam z pravé strany měli slibné centry a možnosti. Ale samozřejmě v zápase rozhodují góly. Jakmile jsme dostali třetí, už to bylo obtížné. Je to varování před náročným programem v říjnu? Hrajete ve Stuttgartu, na Slavii, na Manchesteru City, v Plzni.Beru to tak, je to varování. Ale upřímně, nedívám se dopředu, co nás čeká za soupeře. Jsme v nejlepší soutěži světa, takže tam jsou jen velké týmy. A máme i těžké protivníky v domácí lize. Po Olomouci musíme být k sobě kritičtí, každý si k tomu může říct svoje. Nejsme zvyklí prohrávat. Nasadil jste to nejlepší, ale nemáte teď co se týče sestavy zamotanou hlavu?Nesouhlasím s tím, abych po jedné chybě něco od základů měnil. Máme plány, jak chceme hrát. Už mám něco v hlavě na Stuttgart. Hlavně žádnou paniku, fotbal porážky přináší. Věřte, děláme maximum proto, abychom naše výkony udrželi. Teď tu sedíme s nepříjemnými pocity a vy se ptáte, což je správné. Ale panikařit nebudeme. Samozřejmě musíme hrát líp.",
        "category": "Chance Liga",
        "photos": 16,
        "date": "2024-09-28T06:59:00+02:00",
        "comments": 55
    },
    {
        "title": "Druhá série The Last of Us bude syrovější než první, ukazuje první trailer",
        "content": "První řada seriálu The Last of Us překonala všechna očekávání a dokázala oslovit i lidi, kteří jinak videohrami pohrdají. Hned bylo jisté, že u jedné série nezůstane a tak se okamžitě rozeběhly práce na pokračování. Druhé sezona vyjde někdy v průběhu příštího roku, už teď jsme dostali alespoň lehkou ochutnávku v podobě dvouminutového traileru. A jak už hráči dobře vědí, je to pořádné maso. Tvůrci plánují vyprávět příběh The Last of Us Part II ve více sezonách, takže není úplně jisté, jestli stihne dojít i na TU scénu, i bez ní ovšem budou určitě slabší povahy přivírat oči. Tvůrci jsou si toho vědomi, jedné z neoblíbených postav pro jistotu zařídili ochranku, aby jí náhodou nějaký příliš horlivý fanoušek nechtěl ublížit (psali jsme tady) Ale, nebudeme zdržovat, všechny důležité informace včetně obsazení nových rolí (viz náš článek) už máte, tak se na nový trailer podívejte. A když tak nám do diskuse dejte vědět, jak se vám líbil.",
        "category": "Bonusweb",
        "photos": 0,
        "date": "2024-09-28T00:06:07",
        "comments": 14
    },
    {
        "title": "Velbloudí kůže, cibetková káva nebo korály. Pozor na suvenýry ze zahraničí",
        "content": "„Dobrodruzi, kteří se pokusí takové výrobky přivézt do své domovské země, mohou mít velmi často problémy se zákonem. V krajním případě na ně čekají pokuty či vězení,“ komentuje situaci Sarah Veatchová, ředitelka pro politiku ochrany volně žijících zvířat organizace Humane Society International, podle listu The Washington Post. I světový fond na ochranu přírody WWF nabádá milovníky cestování, aby se vždy před nákupem suvenýrů prodejců zeptali, odkud takový produkt pochází a jaká je jeho minulost. Další dotazy by měly také směřovat na povolení vývozu do zahraničních ekonomik. Oblíbeným suvenýrem je cibetková káva, která v některých částech světa stojí až 500 amerických dolarů (11 tisíc Kč) za 450 gramů. Obchodníci ji nabízejí hlavně v turistických částech jihovýchodní Asie. Podle organizací na ochranu zvířat jde o jeden z nejméně etických suvenýrů, které si cestovatelé mohou přivézt domů. Zastánci udržitelného a ekologického cestování totiž tvrdí, že cibetková káva se nevyrábí humánním způsobem. Produkt původem z Indonésie se totiž vyrábí tak, že cibetky palmové jakožto kočkovité šelmy se zavírají do malých klecí a chovatelé je následně krmí kávovými plody. Z těch, které vyloučí, vzniknou zrnka jedinečné chuti. Organizace Civet Project však loni zveřejnila krátký film odhalující kruté podmínky, v nichž se tato zvířata kvůli kávě chovají. Cestovatelé tak mohou poměrně nevědomky překročit etické i právní hranice, pokud se rozhodnou tuto kávu zakoupit. Návštěvníci zahraničních států by se měli vyhnout nákupům mušlí či korálů, což vychází i z mezinárodní úmluvy CITES. Ta totiž zakazuje vývoz lastur ze zemí, které se nesnaží jejich stavy účelně snížit. V praxi to totiž funguje často tak, že komerční sběrači cílené prohledávají dna oceánů, tvory cíleně chytají a tím narušují chráněné vodní prostředí. Zapomenout by dobrodruzi měli také na kolibří přívěsky, které se třeba v Mexiku prodávají jako talismany lásky. Podle starých pověstí mají tito malí ptáci kouzelnou moc. Při jejich dovozu do většiny států světa však hrozí tučné pokuty a další problémy. „Peří je pro většinu turistů velkým lákadlem,“ vnímá trendy Sarah Veatchová. Američtí odborníci rovněž cestovatele varují, aby si dali pozor na výrobky z velbloudích kůží či kostí. Zvlášť na Středním východě a v severní Africe jsou totiž tyto produkty mezi prodejci v poslední době velmi oblíbené. „Na mnoha místech světa jsou předpisy o životních podmínkách zvířat stále nedostatečná,“ varuje Sarah Veatchová. Organizace spojených národů upozorňuje také na kaviár z jesetera belugy, jehož populace v Kaspickém moři v posledních letech rychle klesá. Za poslední tři desetiletí se populace tohoto rybího druhu podle odhadů propadla již o 90 procent. Pokud budou zahraniční návštěvníci takový kaviár poptávat, problém i nevědomky ještě prohlubují, uzavírá The Washington Post.",
        "category": "Ekonomika",
        "photos": 4,
        "date": "2024-09-28T00:00:00+02:00",
        "comments": 12
    },
    {
        "title": "Horoskop pro každé znamení na 40. týden roku 2024",
        "content": "Rodina a vztahy jsou centrem myšlenek. Všechny vzniklé situace vás nutí druhé hodnotit a vaše reakce mohou být dost výrazné. Škoda jen, že příjemné děje berete jako samozřejmost. A tak i příjemné překvapení téměř přehlédnete.",
        "category": "Jen pro ženy",
        "photos": 1,
        "date": "2024-09-28T00:00:00+02:00",
        "comments": 0
    },
    {
        "title": "Jablka a hrušky. Co o nich možná nevíte a tipy na nejlepší podzimní recepty",
        "content": "Na světě je více než 7 500 odrůd jablek. U nás patří mezi nejoblíbenější odrůdy Gala, Golden Delicous, Jonagold, Šampion nebo Rubín. Jablko je superpotravina. Jedno velké jablko je zdrojem asi pětiny denního doporučeného příjmu vlákniny, je také významným zdrojem vitaminu C a antioxidantů. Zvyšuje také imunitu a odolnost vůči stresu, čistí střeva a posiluje dásně. Toto ovoce bývá také součástí redukčních jídelníčků. Uvádí se také, že pomáhá snižovat riziko civilizačních nemocí, jako je rakovina nebo choroby srdce a cév. Díky obsahu acetylcholinu který podporuje komunikaci mezi nervovými buňkami, by jablka také mohla zlepšovat paměť. Toto ovoce patří u nás k nejoblíbenějším, připravují se z něj koláče, řezy, záviny a další sladké pokrmy. Hodí se také do kaší, k masu, jako kompot, je součástí čatní nebo marmelád a také se z něj připravují oblíbené nápoje – mošt, cidre nebo pálenka. Zajímavost: Jablko je z 25 procent tvořeno vzduchem, proto také plave, když ho hodíte do vody. Lehké 40 min Střední 80 min Střední 60 min Střední 240 min",
        "category": "Recepty",
        "photos": 5,
        "date": "2024-09-28T00:00:00+02:00",
        "comments": 0
    },
    {
        "title": "Když se voda vrátí. Srovnání ukazuje zaplavené oblasti v roce 1997 a nyní",
        "content": "Vojanova ulice, Opava. Snímek nahoře z roku 1997, vlevo dole rok 2017 a 2024. Suť a bahno, poškozený nábytek i podlaha a část omítek jsou pryč, teď je potřeba dům především vysušit. Kateřina Pavlíčková povodeň v domku ve Vojanově ulici v Opavě zažívá nyní už podruhé. „Voda teď byla o dvacet až třicet centimetrů výš, je to vidět na dřevěných schodech. Bylo to strašně rychlé,“ říká. Varování meteorologů brala po minulé zkušenosti od začátku vážně. „Už když jsem v úterý viděla, že má v Jeseníkách pršet jako v roce 1997, bylo mi jasné, že to přijde znovu,“ vysvětluje. Koupila si velkou powerbanku a začala vynášet věci do patra. „Děti se na mě zlobily, jak jsem vynervovaná. Ještě na konci týdne věřily, že to dobře dopadne,“ líčí trojnásobná matka. Zachránit se jim podařilo matrace, peřiny, část oblečení, kufr s fotografiemi i vrtačku a další nářadí. „Všechno ale z garáže, zahradního domku a spodního patra nevynesete, to se nedá. Nahoře nám zůstaly jen uličky,“ vzpomíná. Rodina si do zásoby taky navařila. Velkou vodu přečkala u kamarádky, děti u tatínka. Od chvíle, co voda opadla, uklízí spoušť, kterou napáchala. „Omítky jsou otlučené do metru dvacet. Bahno a to nejhorší už máme pryč, teď řešíme ucpané kanály, nefungující plyn. Strašně moc lidí mi pomohlo,“ popisuje učitelka, jíž přišli pomoct přátelé a známí i děti ze školy. „Získala jsem jistotu v lidech, kteří mě obklopují.“ Díky zkušenosti z roku 1997 si pamatuje i věci, které ji ještě čekají. „Hlavně sušit a topit. Rok 97 byl v červenci, na vysychání zbylo celé léto. Tu výhodu teď bohužel nemáme. Před rokem jsme pořídili tepelné čerpadlo, je zničené. Bez tepla nevím, jak to bude. Zima je velký strašák.“ Půjčené má dva vysoušeče. S dětmi teď bydlí ve vrchním patře, sprchovat se chodí ke kamarádům. Zatím si ani neuvaří. „Řeším řemeslníky, a i tady se ukazuje, že nejdůležitější je síť lidí okolo. Bez nich bych si neporadila,“ dodává Pavlíčková. Voda ve Vojanově ulici vytopila desítky domů. „Nemáme vůbec nic, ze spodního patra nezůstal ani špendlík. Voda byla v celém bytě až do tři čtvrtě oken. Sušičku jsme vytáhli na schody, ale stejně ji voda zničila. Stejně tak pračka, lednice, všechno pryč,“ líčí Marcela Víchová z dalšího z domku v ulici. Stále chodí přespávat ke známým.“ Přes den čistíme a uklízíme. Teď řešíme hlavní jistič elektřiny, sháníme vysoušeče.“ Celá rodina zároveň řeší ztracené doklady a dokumenty. „To se ani nedá popsat. Ale lidé chodí hodně pomáhat. Dokonce rodiče vnuččiných kamarádek,“ oceňuje Víchová.",
        "category": "Domácí",
        "photos": 2,
        "date": "2024-09-28T00:00:00+02:00",
        "comments": 57
    },
    {
        "title": "Telefonní číslo streamerky uniklo na internet, volala jí žárlivá manželka",
        "content": "Pokimane už sice streamování pověsila na hřebík (viz náš článek), svým fanouškům však z očí zcela nezmizela. S kolegyní LilyPichu založily podcast Sweet n’ Sour a v jeho poslední epizodě se věnovaly tématu vyšinutých fanoušků. A že k tomu tato kráska s kanadsko-marockými kořeny měla rozhodně co říct. Pokimane má s podivínskými fanoušky bohaté zkušenosti. Celebritou už je však dlouho, a tak se v tom naučila zkušeně chodit. Používá například tři telefonní čísla, přičemž to, které má „na obyčejný byznys“ občas unikne na veřejnost. Vyměnit ho je pak poměrně snadné, i tak se ovšem obtěžování zcela nevyhne. A to nejen ze strany mužů, ukázala bizarní historkou. Jednoho dne jí prý z neznámého čísla přišla zpráva ve znění „Ahoj, už jsi vzhůru?“ Jelikož prý aktuálně ve svém okolí nemá nikoho, od koho by taková otázka byla vhodná, prostě ji ignorovala. O pár dní později jí ovšem na stejném čísle zaskočil telefonát od hysterická ženy, která chtěla vědět, proč že si vypisuje s jejím manželem. Že zhrzená žena netušila, s kým má tu čest a nešla pro expresivní výrazy daleko, je asi nabíledni, Pokimane se pak i dostalo varování, že jestliže si vydělává prodejem sexuálních služeb, měla by si začít dávat pozor. Prý odposlechla, jak její manžel spolu s kamarádem plánuje bít a okrádat prostitutky. Pokimane telefon po chvíli samozřejmě „típla“, ani to však nestačilo. Manželka totiž založila společný chat, do kterého přidala i chotě, na němž nenechala nit suchou. „Začala tím, že poslala fotku svého manžela a říká: ‚Podívej se na ten jeho blbej ksicht. Tohle je ten člověk, se kterým sis psala? Je tohle ten člověk, se kterým ses chystala sejít?“ vyprávěla se smíchem Pokimane s tím, že jí tento vhled do soukromého života cizích lidí přišel na chvíli zajímavý. Pak si však oba kontakty zablokovala a začala přípravy na další změnu čísla. Není divu, internet je plný pošuků a je jen otázkou času, kdy se některý z nich pokusí své anonymní výhrůžky splnit i v realitě (viz náš článek).",
        "category": "Bonusweb",
        "photos": 35,
        "date": "2024-09-28T00:00:00+02:00",
        "comments": 12
    },
    {
        "title": "Užijte si podzimní houbovou sezonu. Aktuální prognóza vypadá příznivě",
        "content": "Pravděpodobnost růstu je většinou střední až vysoká. Většina českých houbařů čeká na září a začátek října jako na smilování. Právě v tomto období houby v našich končinách rostou nejvíce. Při jejich sběru je ale potřeba dbát na několik zásad. Už v lese pečlivě vybírejte, co skončí v košíku. Sbírejte pouze houby bez kazu a hned zkontrolujte, zda nejsou červivé. Myslete také na to, že se houby nesmí po cestě zapařit. Kromě zmíněného koše můžete na přenos použít i síťovou nebo papírovou tašku. Jakmile dorazíte domů, měli byste své úlovky co nejdříve očistit a zpracovat. Pokud to nemůžete udělat ihned, houby vydrží v ledničce do druhého dne.",
        "category": "Hobby",
        "photos": 1,
        "date": "2024-09-28T00:00:00+02:00",
        "comments": 2
    },
    {
        "title": "Automobilka z Wu-chanu slaví 55 let. Dongfeng prodává i v Česku",
        "content": "V roce 2021 začala nabízet osobní auta a elektromobily i v Česku, kde se loni prodalo 49 automobilů značky Dongfeng. Dongfeng nabízí různé modely osobních automobilů, SUV, malých nákladních vozidel, nákladních automobilů a autobusů se spalovacím nebo elektrickým pohonem. Má tři výrobní závody a čtyři vývojová centra a zaměstnává 12 400 lidí. Má či měla společné podniky s řadou předních automobilek, v Asii například se značkami Honda, Nissan a Infiniti. Letos v dubnu oznámila, že zvažuje v Itálii výstavbu závodu s kapacitou až 100 000 aut ročně. Dongfeng a skupina Stellantis mají v čínském městě Wu-chan společný podnik, kde se vyrábí vozy Peugeot a Citroën. V Česku automobilka nabízí širokou škálu modelů od klasických vozů se spalovacím motorem až po luxusní elektrickou divizi Voyah.",
        "category": "Auto",
        "photos": 99,
        "date": "2023-05-02T00:00:00",
        "comments": 6
    },
    {
        "title": "Sexsymbol a ochránkyně zvířat Brigitte Bardotová slaví devadesátiny",
        "content": "Svými názory a životním postojem vyvolávala Bardotová odjakživa pozdvižení. A k budování blonďatého fenoménu BB tak trochu sama i přispívala. „Chtěla bych být dobrá herečka, ale je to nudné ... jsem raději sexy,“ říkala. Jenže po deseti letech na vrcholu slávy jí popularita přerostla přes hlavu a v září 1960 se dokonce pokusila o sebevraždu. Tehdy už za sebou měla řádku filmů s hereckými esy, jakými byli Jean Gabin, Alain Delon, Marcello Mastroianni či Lino Ventura. Filmovou kariéru Bardotová zahájila jako dívka z titulní strany módního časopisu Elle. Její výrazné rty, plochý nos a útlý pas zaujaly francouzské filmaře natolik, že ji v 18 letech obsadili do snímku Vesnička v Normandii (1952). A díky dalšímu filmu s názvem Manina, děvče bez závoje (1952) se jako dcera strážce majáku v odvážných bikinách stala hereckým idolem. A to navzdory tomu, že kritikové Bardotové vyčítali nevýrazný hlas a přepečlivou výslovnost. V dětství prý přitom bůhvíjak krásná nebyla, nosila brýle a pak i rovnátka. „Byla jsem vychovávaná hodně měšťácky a velice přísně,“ vzpomínala na dobu, kdy ji ještě zdobily přírodní tmavé vlasy. Původně se BB chtěla věnovat baletu, jenže příliš vyrostla. Herectví si prosadila navzdory všem i rodině. Jeden člověk ji však podporoval – režisér Roger Vadim, do kterého se v 16 letech bláznivě zamilovala, když jí dával první lekce herectví. O dva roky později se vzali. „Bude z tebe neuskutečnitelný sen ženatých mužů,“ říkal jí Vadim. Brigitte si odbarvila vlasy a společně natočili film A bůh stvořil ženu (1956). Prudérní Francie utrpěla šok, zato Amerika šílela. „Od časů Sochy svobody žádná Francouzka neozářila tak intenzivně Ameriku,“ napsal časopis Life. Vadimův film vrhl BB do snímků plných sexu a vášně, z nichž ale jen pár překročilo hladinu průměrnosti. V Pohrdání (1963) si herečka zakoketovala s takzvanou novou vlnou. Vegetariánka Bardotová si dále zahrála ve filmech Velké manévry (1955), Pařížanka (1957), Soukromý život (1962), Viva Maria! (1965) nebo Rumový bulvár z roku 1971. O tři roky později přišel do kin poslední, šestačtyřicátý film s BB v hlavní roli: Příběhy velmi dobrého a veselého Colinota Trousse. Herečce bylo 39 let. „Opustila jsem film, aby on neopustil mě,“ vysvětlila svůj ústup ze slávy unavená držitelka řádu Čestné legie, který obdržela ke svým padesátinám. Herečka, narozená 28. září 1934 v Paříži, zakoupila dům v Saint-Tropez, odkud se rázně pustila do celosvětového boje za práva zvířat. Na jejich ochranu také založila v roce 1986 vlastní nadaci. V 90. letech BB mimo jiné ostře vystupovala proti podmínkám dostihů při Velké pardubické. K jejím největším úspěchům patří prosazení takzvaného „zákona Bardotové“, podle něhož se na jatkách ve Francii smějí zabíjet zvířata jen pomocí „milosrdné“ elektrické pistole. Herečka také vehementně kritizovala používání kožešin v módním průmyslu. BB, která se stala modelem pro bustu Marianny, symbol Francouzské republiky, nerada mluví o svém soukromí i herecké minulosti. O to víc překvapila, když v 90. letech vydala dvoudílné paměti, v nichž se nelítostně rozepsala na úkor bývalých partnerů a otevřeně vylíčila své negativní pocity, když s druhým manželem, hercem Jacquesem Charrierem, čekala syna Nicolase. Třetím manželem Bardotové byl pak německý průmyslník, fotograf a playboy Gunter Sachs. Bardotová je od roku 1992 počtvrté vdaná za podnikatele Bernarda d’Ormala, někdejšího poradce krajně pravicového politika Jeana-Marie Le Pena. Francouzští soudci herečku již několikrát potrestali za podněcování k rasové nesnášenlivosti a diskriminaci islámské víry. „Francii zamořili muslimští vrazi ovcí,“ prohlásila například v roce 1997. Před třemi lety zase dostala pokutu ve výši 20 tisíc eur, což je v přepočtu přes půl milionu korun, za urážku kvůli dopisu, v němž v roce 2019 označila obyvatele ostrova Réunion za zdegenerované barbary. Bardotová v dopise adresovaném prefektovi zámořského departementu v Indickém oceánu kritizovala, jak se na ostrově zachází se zvířaty.",
        "category": "Revue",
        "photos": 33,
        "date": "2024-09-28T00:00:00+02:00",
        "comments": 9
    },
    {
        "title": "Rodinný palác na kolech ukazuje klady i zápory domu tahaného „na kouli“",
        "content": "Málokdo v posledních letech zpropagoval karavaning jako Pavel Jirsák se svou rodinou. Když vypukla pandemie covid-19, rozhodli se cestovat a točit o tom videa. Chtěli ostatním ukázat, co to obnáší, vtáhnout je do světa karavanů a obytných aut. „Byl to takový rodinný projekt, chtěli jsme ostatní inspirovat k aktivnímu rodinnému životu a cestování,“ říká otec dvou dětí, který pracuje v IT. Dnes má jejich youtubový kanál RV rodina více než 25 tisíc odběratelů a u 181 publikovaných videí počítadla naměřila celkem 4 506 365 zhlédnutí. Během let na cestách opsala RV rodina zajímavý oblouk. Začínali totiž s obytným přívěsem, který po čase vyměnili za obytnou vestavbu, se kterou projeli Norsko, aby se zase vrátili k obytnému přívěsu. „Náš cestovatelský styl je pomalejší. Přesouváme se většinou jednou za týden a se dvěma dětmi oceníme každý metr užitného prostoru navíc. Obytná vestavba je skvělá volba pro cesty, kde jsme se často přesouvali a nemuseli po cestě pracovat. Zjistili jsme ale, že dlouho tímto stylem cestovat nedokážeme a že nám více vyhovuje pomalejší tempo a raději zůstáváme na cestách déle. Také jsme si ověřili, že více času trávíme v kempech než na divoko a volné auto k cestování po okolí nebo jen na nákup je parádní věc,“ popisuje Pavel Jirsák. Fendt Bianco Activ 515 SKF má v salonu čtyři místa na sezení, směrem k zádi následuje koupelna s WC Cesty a životní styl páru se dvěma potomky, který cestuje nejen po Evropě, můžete sledovat na youtubovém kanále RV rodina, na Instagramu na stejnojmenném profilu a také na Facebooku ZDE . Nedávno založili nový placený kanál na platformě Herohero , kde slibují publikovat exkluzivní a nejosobnější obsah jen pro skalní fanoušky. Na aktivní rodiny s dětmi míří karavany řady Bianco Activ od německé firmy Fendt. Tato společnost jde tak trochu proti proudu. V časech, kdy prodeje klasických karavanů stagnují a rostou registrace obytných aut, má ve výrobním programu jen obytné přívěsy. Staví je v bavorském městečku Mertingen, které leží západně od Ingolstadtu. „Značka má více než padesátiletou tradici, založena byla v roce 1970 a patří mezi producenty, kteří sází na robustnost a luxus,“ popisuje Vladimír Záhorec z kroměřížského Karavan Centra Morava. Na první pohled model Bianco Activ 515 SKF vypadá jako běžný karavan, jakými se v létě plní kempy od Baltu po Jadran. Netradiční řešení je však patrné při pohledu z pravé strany. Kromě hlavních vchodových dveří jsou v boku přívěsu ještě dva velké vstupní otvory. Jeden hned na přídi, u aerodynamicky sklopeného čela, druhý v zadní části. Designéři jejich pomocí otevřeli palubu pro rozměrné předměty. Při přejezdech tak cestovatelé do přívěsu mohou zaparkovat třeba kola, která jsou obvykle převážena na nosiči nebo na střeše tažného vozu, kde rozhodně nepomáhají aerodynamice. Model míří na rodiny s menšími dětmi. Pro ty jsou v zadní části připraveny palandy, z nichž horní je přístupná pomocí malého žebříku zavěšeného na stěně v interiéru. Každému je jasné, že v dětské posádce bude zuřit boj, kdo bude spát „nahoře“. Fendt Bianco Activ 515 SKF nabízí v zadní části dvě palandy, horní je přístupná po odnímatelném žebříku Směrem k přídi následuje koupelna s chemickým WC a sprchovým koutem, proti které leží vysoká šatní skříň a lednice o objemu 133 litrů. Do střední části karavanu designéři vetknuli sezení pro celou čtyřčlennou posádku a kuchyňskou linku bohatě dotovanou prostorem. Vařič je tříplotýnkový a oddělený od umyvadla. Prostor pro přípravu jídla je díky oknu osvětlený denním světlem. V přední části cestovatelé najdou velké manželské letiště o rozměrech 140 × 210 centimetrů. Jeho část je sklopná, aby se do předního nákladového prostoru daly naložit i opravdu velké předměty. Tato část je navíc vybavena už od výrobce poličkami. Jak už to u moderních karavanů a obytných aut bývá, nechybí u lůžka ani zásuvky a USB konektory. Další lůžko se dá připravit po rozložení sedacího koutu. Co může uživatele, který je zvyklý na obytné auto, překvapit, jsou objemy nádrží na palubě. Zásoba čisté vody je 45 litrů (na přání je možné doinstalovat na dvojnásobný objem, pozn. red.), do nádrže na odpadní „šedou“ vodu se vejde jen 24 litrů vody. Pro srovnání naše obytná vestavba v dodávce vozí 90 litrů čisté vody a tomu odpovídá i objem odpadní nádrže. Fendt Bianco Activ 515 SKF pohled do koupelny s chemickým WC Jenže tady narážíme na odlišnou filosofii využívání karavanů, které jejich obyvatelé parkují na jednom místě delší dobu. Tomu odpovídá i infrastruktura moderních kempů, kde jsou u lepších parcel připravené kromě obligátní elektřiny i rozvody čisté vody i odtoky na tu šedou. A zkušení karavanisté tak na palubu nakládají i „hadici do septiku“. Pro moderní karavany je téměř nezbytnou pomůckou mover. Jak naznačuje původ tohoto slova v anglickém slovesu pro pohyb, jedná se přídavný pohon pro obytný přívěs. Testovaný Fendt přesahuje svou délkou sedm metrů a může vážit až dvě tuny. Takového drobečka ručně i čtyřčlenná rodina jen těžko dostrká na kempovací parcelu. Fendt Bianco Activ 515 SKF celkový pohled do interiéru od zadních paland „Mover považuji za nutnost v naší váhové kategorii. Náš karavan má 2 tuny a stává se velmi zřídka, že je v kempu dost místa, abych karavan ustavil na místo autem. A s takovým karavanem na horším povrchu se nadře i šest chlapů,“ vysvětluje Pavel Jirsák z RV rodiny. A dodává: „Mover ale bohužel snižuje průjezdnost karavanu, což považuji za jeho velkou nevýhodu a mnohem raději bych někdy v budoucnu viděl řešení přímo na nápravě karavanu v podobě nějakého elektromotoru.“",
        "category": "Auto",
        "photos": 30,
        "date": "2024-09-28T00:00:00+02:00",
        "comments": 16
    },
    {
        "title": "Začali v pronajatých prostorách, dnes už mají obrat přes čtvrt miliardy",
        "content": "František Čermák a Jan Ságl se coby truhláři vrhli do podnikání pouhé dva roky po sametové revoluci, kdy s dalšími dvěma kolegy Pavlem Bokůvkou a Romanem Čeledou, kteří byli rovněž od fochu, založili v Humpolci firmu Profil nábytek. Společně za 33 let vybudovali rodinnou firmu, která má více než 70 zaměstnanců. František má na starosti obchod, Jan ekonomiku, Pavel logistiku a zásobování a Roman nákup a prodej velkoplošného materiálu. A ve firmě pracuje už i sedm z jejich celkem 13 dětí. Mladá krev je totiž podle nich ve firmě potřeba. Hlavně pro budoucnost. Do podnikání jste se s kolegy pustili prakticky hned po revoluci. Co vás k takovému rozhodnutí vedlo?František: Byli jsme mladí, zruční a plni optimismu, který převrat přinesl. S Pavlem Bokůvkou, který je dnes jedním ze společníků, jsme ještě za socialismu pracovali jako truhláři v bytovém podniku. Po revoluci jsme ale dostali všichni výpověď a přemýšleli, co dál. Cítili jsme příležitost a šli si za ní. Tušili jsme, že po kvalitním nábytku bude hlad, bez obav to samozřejmě přesto nebylo. Ale bavilo nás to, a to je vždycky hlavní motor. Baví nás to koneckonců dodnes.Jan: Já jsem tehdy už v oboru podnikal s Romanem Čeledou, kterému jsem dělal v době učení instruktora odborného výcviku. František byl můj kamarád z dětství, a tak jsme se dali dohromady všichni čtyři. Kolik vám bylo, když jste začínali? František: Bylo mi tehdy 27 let. Už jsem měl rodinu a stavěli jsme dům. Manželka mi řekla, až se nastěhujeme, můžeš se pustit do podnikaní, asi věděla, o čem mluví. A tak jsme se do konce srpna nastěhovali do svépomocí postaveného řadového domku a od 1. září jsme se pustili do podnikaní. V té době jsme s manželkou již měli dvě dcery ve věku 2 a 4 let.Jan: Mně bylo krásných kulatých 30 let. Kde jste s podnikáním začínali?František: Podnikat jsme začali v pronajatých prostorách tehdejšího Okresního bytového podniku v Humpolci na první dílně se strojovým vybavením, které tam dodnes bez větších změn je a občas si na něm ještě oživíme naši truhlářskou zručnost a učíme řemeslu naše děti a vnuky.Jan: Já a Roman jsme začínali u mě doma v garáži, tam jsme ale byli jen tři měsíce. Potom už jsme pokračovali s Fandou a Pavlem v Hradské ulici. Na tomto místě v těsné blízkosti humpoleckého náměstí jsme pak podnikali a rostli téměř 30 let. Čtvrtou dekádu naší společné existence jsme pak posunuli doslova na nové koleje, když jsme na brownfieldu bývalého nákladního nádraží na okraji města vybudovali novou výrobní halu a sídlo firmy. Nová výrobní hala, to je vysoká investice…František: Stamilionová investice. Ale díky tomu firma zvýšila efektivitu výroby o 70 procent. A díky tomu také firmě roste už několik let ziskovost, a to i přes stabilní počet zaměstnanců, kterých máme kolem 70. A kdybyste to měl vyjádřit konkrétními čísly?František: V roce 2020 činil obrat firmy 177 milionů korun, v roce 2021 vzrostl na 200 milionů a v roce 2022 dosáhl 256 milionů korun. Za loňský rok 2023 firma rostla o 15 procent. Obdobně za poslední tři roky eviduje firma také růst čistého zisku. V roce 2020 vykázala 1,9 milionu korun, v roce 2021 to bylo 2,9 milionu korun a v roce 2022 zisk činil už 5,6 milionu korun. Za loňský byl zase o něco vyšší. Začínali jste podnikat, když vám bylo kolem 30 let. Dnes vám je o 33 let více. Přesto jste se pustili do tak obrovské investice, jakou je vybudování nové výrobní haly na zelené louce?Jan: Teď jste trefila hřebík na hlavičku. To rozhodnutí bylo zásadní, a to nejen pro nás, ale i pro naše potomky, kteří s námi ve firmě pracují. V roce 2017, když jsme se rozhodovali, jsme proto dětem položili otázku, zda do budoucna počítají s tím, že by v rodinném podnikání pokračovaly, nebo ne. V našem věku už je přece jen otázka nástupnictví legitimní. A jak to dopadlo?Jan: Řekli, že po nás štafetu chtějí převzít. Takže jsme se do toho pustili. Samozřejmě už jsme ale novou halu stavěli v průmyslové zóně. Celkem máte čtyři společníci 13 dětí, sedm z nich ve firmě pracuje už dnes, takže možných pokračovatelů máte opravdu dost. Byla jejich cesta do rodinné firmy přímá?František: Někteří začali pracovat v Profilu ihned po škole, jiní sbírají zkušenosti doma či ve světě a někteří se vydali jiným směrem. Ale všichni by měli vědět, že pokud firmě budou mít co nabídnout a budou přínosem, jsou vítaní. Sedm tzv. nextgenů již pracuje ve firmě, ale samozřejmě nemůžou být všichni vedoucí, ale o tom to není, je důležité být prospěšný v týmu. Vraťme se ale na začátek vašeho podnikání, do „divokých devadesátek“. Jaké to tehdy bylo? Jak jste pronikli do všeho, co bylo třeba?Jan: Myslím, že jsme si ani neuvědomovali, jakou odpovědnost jsme na sebe a naše rodiny vzali. Prostě všude se v té době začínalo podnikat, tak jsme do toho skočili rovnýma nohama. A to, že nám to vyšlo, je dar, kterého si musíme velice vážit. S čím jste výrobu začínali?František: Začínali jsme na základech zakázek kolegů Honzy a Romana, hlavně ve stavebním truhlářství, částečně i tesařství. O nábytku to ze začátku moc nebylo. Museli jsme být hlavně venku v terénu a na stavbách, což stačilo maximálně na živobytí. Na větší rozvoj to nebylo, natož abychom mohli pomýšlet na vlastní prostory a nemovitost.Jan: Když jsme v druhém roce podnikání odkoupili stroje od Okresního bytového podniku a přikoupili olepovačku hran, začali jsme vyrábět nábytek. Zákazníky jsme získávali i tak, že se výrobek naložil na Avii a objížděli se s ním obchody, které by ho mohly chtít koupit. Většinou se to podařilo. Dokázalo vás to všechny čtyři uživit?Jan: To je otázka na tělo (smích). Nebudu lhát, bylo to kolikrát dost složité, abychom zajistili alespoň to životní minimum.František: Mě podporovala hlavně moje manželka Eva. To se muselo zásadně změnit po rozhodnutí přihlásit se v malé privatizaci na koupi objektu Okresního bytového podniku (OBP). Když jsme zvítězili a podepsali smlouvu s městem, bylo nutné se přeorientovat ze stavební truhlařiny na výrobu nábytku, což nám vydrželo do dneška. Jak firma postupně rostla?František: Do roku 1997 jsme rostli každý rok skokově a ročně jsme přibírali kolem deseti nových spolupracovníků. Zlomový okamžik přišel hned v druhém roce podnikání, když jsme udělali zásadní rozhodnutí pro další rozvoj firmy, a to odkoupení celého areálu OBP za pomoci úvěru a jeho následné úpravy a propojení ve funkční celek. I tyto stavební úpravy jsme dělali hodně svépomocí. Jan: Abychom tehdy dokázali splácet 5 milionů korun půjčených od banky, což pro nás byly obrovské peníze, museli jsme najmout zaměstnance, dělat větší sériové zakázky. Začali jsme vyrábět nábytek pro praktické lékaře, vybavovat domovy seniorů a vyhrávali jsme důležité veřejné zakázky jako vybavení FN Olomouc či Okresního úřadu v Karlových Varech. Šlo to vždycky hladce, nebo tam byly i nějaké náročné okamžiky, kdy jste si třeba i říkali, že byste to nejraději zabalili?František: Přímo na zabalení to nebylo, ale první opravdu těžké chvilky přišly s měnovou odlukou se Slovenskem v roce 1993, a poté s Klausovým utahováním opasků po roce 1997. Vládou vyhlášené ekonomické balíčky zastavily přísun investic do státních zakázek, na kterých jsme už v té době profitovali.Jan: Museli jsme se semknout a hledat řešení pro záchranu společnosti. Přijatá opatření byla velmi tvrdá, museli jsme zastavit veškeré investice a snížit počet pracovníků. Jako společníci jsme přitom veškeré úsilí věnovali získání nových zakázek v privátním sektoru. V druhé polovině roku 1998 se začalo pracovat na získaných zakázkách a bylo vidět celkové oživení trhu. To byl tedy další zlomový okamžik v historii firmy?Jan: Tím byl hlavně příchod architekta Jaroslava Kříženeckého na konci roku 1998. S ním jsme totiž mohli začít vytvářet naši architektonickou a projekční kancelář. A díky ní jsme se pak po dvou letech útlumu mohli celkem dynamicky rozvíjet.František: Jaroslav Kříženecký, který k nám mimochodem i nyní v důchodu každý den dochází na obědy, tehdy navrhl nový zdravotnický nábytek Praktik 2 a začal nám otevírat dveře pro vybavení interiérů. Vybavili jsme tak třeba humpoleckou radnici, školy, ale také místní podnikatele, jako je například pivovar Bernard nebo místní cukrárna. Jedním z našich zlomových projektů, ke kterým nás přivedl Jarda Kříženecký, byla také prodejna diamantů a drahých kovů v Maiselově ulici v Praze pro izraelského investora. Jak firma rostla, měnili jste nějak strategii vašeho podnikání?Jan: S rostoucím počtem projektů jsme budovali obchodní tým, přijali jsme dalšího projektanta a architekta a s vlastní nábytkovou řadou jsme začali objíždět výstavy. Na přelomu devadesátých let a nového tisíciletí jsme se mohli vrátit k investicím do výroby, zázemí a chodu firmy. Jaký je dnes váš sortiment?František: Vyrábíme vlastní nábytkové řady, aktuálně s designem od studia Schwestern, což jsou mé dcery. Nyní uvádíme na trh novinku - kancelářský nábytek SET-UP od našeho architekta Michala Váni, který je s námi v týmu 25 let. Samotná estetika však nestačí, všichni čtyři spolumajitelé jsme vyrůstali jako truhláři a designový výrobek, který by nefungoval, bychom z výroby nepustili. Zakládáme si na truhlářské tradici, využíváme například tradiční truhlářské spoje a tím, že jsme i z venkovského prostředí, chceme, aby ten nábytek vydržel i tři generace.Jan: Ne vždy jsem byl příznivcem nových designových výrobků, ale čas ukázal, že je to cesta správným směrem. Firma si tímto buduje velice dobrou pozici nejenom na domácím trhu, ale i v zahraničí. Máte vlastní nábytkové řady. Vyrábíte tedy sériově, nebo i podle individuálních návrhů?František: Zhruba 70 procent našich zakázek je sériová výroba, ale rádi bychom tento poměr snižovali ve prospěch zakázek na míru s vlastními návrhy. I když si stěžovat nemůžeme a dobře nás to živí, baví nás dělat pro náročné zákazníky. Takové výzvy nás posouvají a jsou důležité pro rozvoj i ostatních profesí ve firmě. Jan: Určitě by bylo pěkné dělat nábytek jak Baťa cvičky, ale jak by nám to dlouho vydrželo? V dnešní době je plno tohoto nábytku a výrobků s krátkou životností, ale co s tím a kam s tím, když to doslouží? Proto se snažíme vyrábět nábytek s vyšší přidanou hodnotou a kvalitou. Pokud někdo objednává nábytek na míru, jak vzniká návrh?František: Máme vlastní architekty a designéry, s některými spolupracujeme externě. Tak trochu externě interní je dlouhodobá spolupráce s mými dcerami a jejich studiem Schwestern. Iveta se věnuje hlavně designu a Monika zase architektuře. Nosí nám pak zakázky, při kterých se truhláři občas zapotí (smích). Takovou zakázkou byla například výroba mobiliáře do Muzea Jana Husa v německé Kostnici. Kde všude se tedy dnes lze s vaším nábytkem setkat?František: V kancelářích, hotelech, nemocnicích, sociálních zařízeních, showroomech, na recepcích, v zasedacích místnostech. Hezký projekt byl například showroom a kavárna pro Petrof v Hradci Králové. Vybavovali jsme také prodejny Peugeotu nebo Toyoty. Vyráběli jsme například i boxy pro Allianz arenu v Mnichově. K větším zakázkám z poslední doby patří také vybavení kanceláří nového sídla Škody Auto – Kampusu Laurin a Klement, budovy ČVUT CIRK v Dejvicích nebo kanceláří v nové administrativní budově ČEZ v Dukovanech. Na jaře jsme také ve spolupráci se Schwestern dodali nábytek do Národního filmového archivu. Tam jsme mohli v plné míře využít modulárnost naší nábytkové řady TAK. A až pojedete do Berlína, doporučuji návštěvu butikového hotelu Adelante, kam jsme se dostali zásluhou dcery Ivety, která si tam mezi studiem na UPRUM našla skvělý ateliér, který nám pomohl k zakázkám v Berlíně a okolí. V repertoáru ale máte i exotičtější země, že?František: To je fakt. Snažíme se prosadit v Africe, kde máme velký průkopnický projekt, který už nás stál hodně sil a nervů. Vypadá to ovšem, že to nakonec dotáhneme. Jedná se o velkou nemocnici v Alžíru, kde se bude nový nábytek montovat zhruba šest týdnů a půjde o technologiemi nabité výrobky, třeba do laboratoří. V minulosti jsme vybavovali polikliniku v Zambii nebo na Maltě. V Utrechtu jsme na montáži nábytku do dvacetipatrové věže nové radnice měli třicet pět řemeslníků. S jakými materiály pracujete?František: Díky skladbě větších projektů, a to i do zahraničí, jsou to nejčastěji dýhované desky z melaminu, ale v posledních dvaceti letech už i překližky, biodesky a kompaktní materiály. U privátních a malých zakázek si často hrajeme i s přírodními dřevy, nábytkovým linoleem a v akustice používáme speciální recyklované desky.Jan: Trh si žádá veškeré aglomerované desky, s tím nic neuděláme. Kvalitní materiál, jako je masivní dřevo, ubývá a bude i cenově ne pro všechny dostupný. Proto se musíme zaměřit na to, abychom se stávajícím materiálem pracovali tak, že mu kvalitním zpracováním prodloužíme životnost. Dotkla se vás situace, kdy šly se začátkem války na Ukrajině nahoru ceny nejrůznějších materiálů?Jan: Dotklo se nás to poměrně citelně. Právě překližky a multidesky se povětšinou dovážejí ze Skandinávie nebo z Ukrajiny. Kvůli ruské válce se ale buď úplně ztratily z trhu, anebo byla velmi nejistá doba jejich dodání. Cena navíc vyskočila o několikanásobek. Množství a velikost projektů, o nichž jste hovořili, naznačuje, že jste v současné době už docela velká firma.František: Rád používám větu, že „rosteme s Vámi“, myšleno zákazníky. Naposledy v souvislosti, s již zmíněnou, nemocnicí pro 500 klientů v Alžíru, což je zatím největší zakázka v historii firmy. Pro tento náročný projekt jsme museli přibrat do našeho realizačního týmu čtyři nové kolegy, abychom to zvládli uřídit. Vybírali jsme prvně z řad našich zaměstnanců, dále známé a kamarády na doporučeni našich spolupracovníků. Touto cestou k nám v posledním roce přišlo asi nejvíce spolupracovníků a náš kolektiv se rozrostl na 77 kmenových a 30 externích spolupracovníků. Poptáváme hlavně odbornější profese. To se nám bohudík zatím daří. Jan: Není to ale jenom o truhlařině, potřebné jsou všechny posty, které si představíte ve středně velké výrobní firmě. Ať už je to obchod, marketing, nákup atd. Vzhledem k tomu, že my sami máme dohromady ve firmě sedm dětí, které se aktivně zapojují, přirozeně máme pochopení i pro jejich vrstevníky. Mladá krev je potřeba. Jinak máme řadu zaměstnanců, kteří jsou s námi už dlouhá léta. Přesto, výroba nábytku, to je hlavně řemeslo. Jaká je vaše zkušenost, pokud jde o vztah mladé generace k řemeslu?Jan: Tak toto by bylo na dlouhé povídání. Výchova mladé generace k řemeslné práci začíná již v předškolním věku. Rodiče často vidí ve svých dětech génia, a přitom přehlížejí jejich zručnost. Když tyto děti nastoupí na základní školu, kde chybí dílny, pracovní vyučování a podobně, tak výsledek je jasný. A co tím?František: Když ale hledáte a nabídnete dobré podmínky, zájemci o práci stále jsou. Daří se vám tedy získávat i mladé lidi, nebo firma stojí hlavně na „starších ročnících“?František: Myslím, že pestrost věku je dobrá a hlavně důležitá. Máme hodně spolupracovníků, kteří jsou s námi už i 25 let. V posledních dvou letech je odměňujeme za 15, 20 a 25 let práce pro firmu a každý rok, když máme v květnu výroční schůzi, jich je pěkná řádka. Každoročně nabíráme hlavně truhláře, zámečníky, technology a jiné profese z řad absolventů učilišť, středních a vysokých škol, tak aby nám kolektiv nezestárnul. Mladší přinášejí nové podněty na vylepšení a pohled zvenčí, který je nezbytný, abychom neustrnuli a nemysleli si, že už všechno umíme. Myslím, že se nám to docela daří. Mladým rádi dáváme šanci a dlouhodobě se ukazuje, že bývají pro firmu přínosem, i když to ze začátku může trochu váznout, než se zaučí, osamostatní. Hýčkáte si nějak své zaměstnance?František: Snažíme se stále vylepšovat podmínky pro osobní růst, modernizovat pracovní zázemí a zajistit vzdělávání. Od letošního roku jsme schválili kromě 25 dnů dovolené také 2 sick days. Myslím, že za každým z vedení mohou naši spolupracovníci přijít vždy, když mají pracovní nebo osobní problém. Snažíme se naslouchat a samozřejmě i pomoci. Máme vlastní jídelnu, kde podáváme denně tři druhy teplých jídel, přispíváme na stravování, sportovní aktivity. Zaměstnanci mají k dispozici týden pobytu zdarma ve firemních Apartmánech Stará škola v Krkonoších. Teď v létě jsme na firmě i pro naše děti organizovali příměstský tábor Malý truhlář. Chystáte se ještě firmu dále rozvíjet?František: S tím už jsme vlastně začali, když jsme se, jak říkal kolega, společně s rodinami rozhodli pro investici do nové výrobní haly na brownfieldu za městem, abychom jim ukázali, že není nutné jít jednoduchou prošlapanou cestou, ale i po padesátce můžeme ještě kus práce udělat a oni nám s tím mohou pomoci. A i toto je ten plán do budoucnosti, protože vidíme, jak je složité změnit naše myšlení, pustit mladé, aby vyrostli a ukázali, že jsou připravení převzít samostatně zodpovědnost za další vývoj ve firmě.Rozvíjení firmy tedy nechápeme jen jako zvyšující se číslo obratu a počtu spolupracovníků. Je to také o tom, že budeme dělat větší přidanou hodnotu a dávat našemu podnikání nějaký další přesah. Například podporou ekologické organizace Živa krajina, podporou učňů a studentů, sportovních klubů v obci, záštitou příměstských táborů pro děti spolupracovníků a podobně.",
        "category": "Finance",
        "photos": 14,
        "date": "2024-09-28T00:00:00+02:00",
        "comments": 19
    },
    {
        "title": "Dědečka popravili nacisté. Byl mou inspirací, říká Eliška Hašková Coolidge",
        "content": "Než se vás zeptám na vaše působení ve Spojených státech, jaká je vaše první silná vzpomínka z Československa? Pamatuji si, že když mi bylo sedm, přišla jsem ze školy, do malinkého bytu, kam jsme byli vyhozeni z našeho domu v Bubenči. Moje maminka tam měla kamarádky a já jsem přišla nadšená, že jsem právě ve škole dostala cenu za přednesení básničky. Maminka řekla, ať ji povím. Tak jsem spustila: „Tanky se valí, třese se půda. Přišla nás vysvobodit armáda Rudá.“ Maminka zbledla, ty její dvě přítelkyně, které tam byly na čaji, taky. Chápala jste to?Bylo mi sedm let, já nemohla vědět, co se děje... Ale ukazuje to, jak důležité je dobře se informovat, doopravdy hledat pravdu. Je to moc důležité, jen tak se dá zachovat svoboda. Eliška Hašková Coolidge na 60. narozeninách Jany Bobošíkové Vaše babička chtěla, abyste se do Československa vrátila ihned po pádu železné opony. Proč?Chtěla, aby se lidé dozvěděli, že je hodně dobra ve světě – i když tady čtyřicet let vládli zlí lidé – když to zjednoduším. Kdo byl pro vás vzorem?Můj dědeček byl popravený nacisty, protože nechtěl přijmout obrovskou sumu peněz, kterou mu nabízeli v roce 1939, 1940, 1941, aby prodal nacistům akcie nakladatelství Melantrich. To ale by znamenalo, že České slovo, které mělo dva miliony čtenářů, by se stalo nacistickým tiskem. To nemohl dopustit. Tak ve dvaačtyřicátém přišli a odtáhli ho ve dvě hodiny ráno a popravili. On byl moje česká inspirace v životě. Proto jsem vstoupila do státní služby, abych aspoň malinkým způsobem pomohla tomu, aby se to nikdy neopakovalo. Komunisté vás vyhnali z domu. Nebyl ten pocit vítězství pak hořkosladký?Rodiče mi nikdy nedovolili zahořknout. Vždy viděli budoucnost, zajímalo je, co přijde, ne co bylo. Já myslím, že je opravdu důležité, aby lidé nelpěli na tom, co bylo, neuzavírali se ve vzpomínkách, co si zažili, když přijely ty tanky, a pak za normalizace... Já jsem utekla pěšky přes hranice, v noci. Ztratila tu jedinou panenku, kterou jsem si mohla vzít, a to mám dodnes velice silně v hlavě. A je mi moc líto lidí, kteří jsou zkoušeni válkami a ztrácejí domovy a členy rodiny. Jak jste dokázala překousnout tu zkušenost, kterou vám komunistický režim naservíroval?Právě tím pozitivním. Tatínek, když jsem přiletěla do Ameriky mi řekl: „Eliško, jsou věci, které ti nikdo nemůže vzít. První je to, co ti dá rodina, víra v Boha, chování a hodnoty. A druhé je to, co si sama dáš do hlavy. Rodiče nikdy netrucovali kvůli tomu, co tu zanechali, co ztratili. To jsem nikdy neslyšela. Vždy jsem slyšela o hodnotách, které ctili. Kennedy, který byl můj první šéf, řekl: ‚Nebudeme soudit chyby, které se staly v minulosti, ale budeme věřit a postavíme cestu do budoucna.‘ O tom to je. Bývalá ředitelka Kanceláře prezidentských zpráv a zvláštní asistentka pěti amerických prezidentů v Bílém domě Eliška Hašková Coolidge. Když se teď podíváme do Spojených států: jaké byly ty pravé americké osmdesátky?Je to škoda, ale musím říct, že tam v osmdesátkách vzniklo to, co ruský spisovatel Solženicyn označil jako excesivní materialismus. On řekl, že miluje Ameriku, miluje americké hodnoty, ale obává se, že excesivní materialismus a egoistický individualismus mohou zlomit sociální strukturu v Americe. A ono se tak stalo. Měl pravdu. Momentálně před sebou mají Američané volby prezidenta. Jste tým Trump nebo Harrisová?To jsou nejdůležitější volby, které Amerika kdy měla. Protože jestli to nevyhraje prezident Trump, tak se budu o Ameriku strašně bát. To by znamenalo mnoho kroků zpátky. Čeho se v dnešní době bojíte, kam si myslíte, že společnost směřuje?Já se bojím toho, že se lidi odvrátili od Boha, od toho vědomí, že někdo nahoře se na nás dívá, pomáhá a soudí. A hlavně, že odpouští, protože to je věc, kterou také mnoho lidí nechápe. Připomenu, že pan prezident Zeman řekl, že ‚jenom idiot neumí změnit názor.‘ Tady je spousta lidí, kteří změnili názor a kteří jsou ale pořád pomlouváni těmi, kdo myslí na časy, co byly. A to není dobré. Musíme respektovat lidi, kteří změní názor, abychom všichni byli součástí rostoucí a prosperující společnosti.",
        "category": "Revue",
        "photos": 27,
        "date": "2024-09-28T00:06:07",
        "comments": 7
    },
    {
        "title": "Byli jsme lehkovážní, sami jsme se do toho zamotali, litoval sparťan Panák",
        "content": "Sparťané brzy vedli, především v první půli měli znatelnou převahu, ale rozhodující situace řešili špatně, lehkovážně a zápas nerozhodli. Po první chybě v defenzívě inkasovali a ztratili hlavu. „Myslím si, že jsme zápas dobře rozjeli. Sice jsme tam udělali pár chyb, ale horší bylo, že jsme spoustu situací ve vápně soupeře neřešili správně. Měli jsme dát na dva nula, tím bychom se uklidnili,“ láteřil Panák. Ale místo toho jste gól dostali a znervózněli. Čím si ten zkrat ve druhé půli vysvětlujete?Góly po chybách padají, to se stává. Není to vina jen dvou tří čtyř hráčů, ale měli jsme to uhrát jako tým. Dát druhý gól, uklidnit se. Jenže místo toho jsme se sami do zápasu zamotali. 𝙒𝙚𝙡𝙘𝙤𝙢𝙚 𝙩𝙤 𝙩𝙝𝙚 𝙡𝙚𝙖𝙜𝙪𝙚 𝙔𝙪𝙣𝙪𝙨𝙖❗Premiérová trefa pro Yunusu Muritalu v lize za @SKSigmaOlomouc 🤩🎯 https://t.co/IraP70kD8r Je někdy taková facka prospěšná?Zrovna jsme ji dostali ve špatném čase. Doma a před Ligou mistrů. My chceme každý zápas vyhrát, takže i remíza je pro nás prohrou. Poučíme se. Všichni si uvědomují, co se stalo. Není to jednoduché pro hlavu, pro psychiku. Za tři dny hrajeme znovu, za další čtyři dny máme další zápas. Poháry jsme zvládali, hráli vyspěle a takhle jsme měli hrát i proti Olomouci. Nesundat nohu z plynu, když vedeme jedna nula. V poslední třech ligových zápasech jste remizovali se Slováckem, prohráli s Olomoucí a ani v Budějovicích jste nepřesvědčili. Projevila se na vás Liga mistrů?To bych neřekl. Hlavní cíle je naše liga, všechno ostatní navíc. I když nevyhráváme tři čtyři nula, měli bychom v lize hrát víc v klidu. Časy, kdy jsme vyhrávali vysoko, jsou pryč. Každý se na nás umí dobře připravit, každý zápas je složitý a my si s tím musíme poradit. Příští neděli máte Slavii. Cítíte, že porážkou s Olomoucí jste se dostali pod velký tlak?Tlak je vždycky. Samozřejmě nás to mrzí, ale liga je dlouhá, i když takovým zápasem si škodíme. Nejhorší by bylo, kdybychom se v tom pitvali. Jasně si musíme říct, co jsme pokazili, aby se to příště neopakovalo. Co vám chybělo nejvíc?To je jednoduché, druhý gól. Nemyslím si, že bychom měli málo příležitostí, i když vyložené šance ani tak ne. Špatně jsme řešili situace, z kterých ty vyložené šance měly být. Řešili jsme to lehkovážně. Jednou nám chyběl půlkrok, jindy to hrajeme patičkou. Pak uděláme chybu a znervózníme, protože je dvacet minut do konce a my musíme výsledek honit.",
        "category": "Chance Liga",
        "photos": 16,
        "date": "2024-09-27T23:32:00+02:00",
        "comments": 19
    },
    {
        "title": "Buffalo nedalo šanci Mnichovu, trefil se i domácí Peterka",
        "content": "Německý klub proti vzácnému soupeři z National Hockey League slavnostně otevíral novou arénu SAP Garden s kapacitou 11 250 diváků. Výkonem na ledě však hráči Red Bull své fanoušky příliš nepotěšili, když proti Sabres nedokázali skórovat a navíc pětkrát inkasovali. Favorit šel do vedení v 8. minutě trefou Laffertyho. V 16. minutě zvyšoval elitní centr Buffala Tage Thompson a na druhé dějství si schovali zásahy pro změnu členové druhé formace Cozens a Quinn. Poslední slovo patřilo německému reprezentačnímu forvardovi ve službách Sabres JJ Peterkovi. Mnichovský rodák v 44. minutě po chytrém pasu Thompsona upravil na finálních 0:5 pro hosty z nejlepší hokejové ligy světa. České útočné duo, Jiří Kulich s Lukášem Rouskem, se do sestavy nedostalo a oba hráči tak plnili jen role zdravých náhradníků.",
        "category": "NHL",
        "photos": 5,
        "date": "2024-09-27T22:57:00+02:00",
        "comments": 0
    },
    {
        "title": "AC Milán rozhodl zápas proti Lecce třemi góly během pěti minut",
        "content": "Španělský útočník Morata otevřel v 38. minutě skóre hlavou po Hernándezově trestném kopu a dal druhou branku po letním příchodu z Atlética Madrid. Francouzský obránce pak zvýšil nekompromisní ranou pod břevno. Ve 43. minutě korunoval vydařenou pasáž domácích Pulisic dorážkou z malého vápna a skóroval v pátém utkání po sobě včetně jednoho zápasu za americkou reprezentaci. Lecce je v neúplné tabulce sedmnácté. Rozhodčí: L. Zufferli – E. Raspollini, M. Scarpa",
        "category": "Fotbal",
        "photos": 2,
        "date": "2024-09-27T23:03:00+02:00",
        "comments": 0
    },
    {
        "title": "Dortmund otočil zápas s předposlední Bochumí, dva góly dal Guirassy",
        "content": "Hosté šokovali favorita v úvodním poločase dvěma brankami, o které se postarali během pěti minut Slovák Bero a Nizozemec De Wit. V závěru poločasu snížil Guirassy. Po hodině hry byl guinejský fotbalista faulován ve vápně a Can proměnil penaltu. Čtvrt hodiny před koncem Guirassy skóre otočil a za pár minut se trefil ještě Nmecha. Dortmund je před víkendovými zápasy druhý o dva body za Bayernem. Bochum má po pěti kolech stále jen bod. Rozhodčí: Brych – Hüwe, Leicher",
        "category": "Fotbal",
        "photos": 2,
        "date": "2024-09-27T22:36:00+02:00",
        "comments": 1
    },
    {
        "title": "České házenkářky neudržely vedení a v Chebu prohrály s Polskem o tři góly",
        "content": "Český tým v Chebu odstartoval přípravu na mistrovství Evropy, které je na programu na přelomu listopadu a prosince. Trenér Dahl ze zdravotních důvodů postrádal dvě největší opory kapitánku Veroniku Malou a střelkyni Markétu Jeřábkovou. Český tým do utkání s dalším z účastníků nadcházejícího Eura vstoupil dobře a v 16. minutě si vypracoval už čtyřbrankové vedení. Stejným poměrem vedl ještě v polovině druhého dějství po sérii tří gólů, od stavu 22:18 ale v závěrečné čtvrthodině skóroval jen třikrát a Polky dvěma šňůrami skóre otočily. Nejlepší českou střelkyní byla s šesti brankami Charlotte Cholevová. „Nehrály Veronika Malá a Markéta Jeřábkové, takže mnoho mladých hráček muselo v zápase převzít větší roli. Myslím, že si ze zápasu můžeme vzít mnoho pozitivních věcí. Hráli jsme proti velmi dobrému soupeři. Jsem velmi spokojen s tím, jak naše mladé holky po celých 60 minut bojovaly,“ řekl v nahrávce pro média Dahl. „Dokud jsme měli síly, hráli jsme velmi dobře. Ale udělali jsme příliš mnoho technických chyb. Když hrajete takhle vyrovnaný zápas, nemůžete si jich tolik dovolit. Byla to velmi dobrá lekce. Potkali jsme hráčky na úrovni Ligy mistryň. Stále máme na čem pracovat, ale s řadou věcí jsem byl spokojený. Zítra dostanou větší prostor zase další hráčky,“ dodal třiapadesátiletý trenér. Česko - Polsko 25:28 (15:13)Sestava a branky Česka: Kudláčková, Novotná, Wizurová - Königová 4, Stříšková, Kordovská 1, Andrýsková, Šustáčková 3, Desortová, Stellnerová 1, Kuxová 2, J. Franková 1, Smetková 4, A. Franková, Zachová 1, Kovářová 2, Jestříbková, Cholevová 6. Nejvíce branek Polska: Kobyliňská 9. Rozhodčí: Beňuš, Uhlíř (oba ČR). Sedmimetrové hody: 4/4 - 2/1. Vyloučení: 1:3. Diváci: 820.",
        "category": "Ostatní",
        "photos": 0,
        "date": "2024-09-27T21:16:00+02:00",
        "comments": 0
    },
    {
        "title": "Izrael zaútočil na hlavní ústředí Hizballáhu. Osud jeho vůdce je nejasný",
        "content": "Izraelské nálety pokračovaly i ve večerních hodinách. Izraelská armáda v pátek večer uvedla, že pokračuje v úderech proti vojenské infrastruktuře Hizballáhu. Konkrétně měla útočila na sklady zbraní a odpalovací zařízení. Hizballáh večer oznámil, že vystřelil rakety na město Safed v severním Izraeli. Podle agentury AFP jedna z raket zasáhla dům na severu Izraele. V reakci na izraelské útoky uvedl Alí Lárídžání, poradce íránského nejvyššího duchovního vůdce ajatolláha Alího Chameneího, že Izrael svým jednáním překročil červenou linii a situace začíná být vážná. „Vraždy nevyřeší problém, který Izrael má. Pokud budou vůdcové odporu zavražděni, jiní zaujmou jejich místo,“ řekl Lárídžání v íránské státní televizi. Podle bezpečnostního zdroje Reuters v Libanonu šlo od začátku téměř rok trvajícího konfliktu o největší úder izraelských vzdušných sil na bejrútské předměstí Dahíja, které je považováno za baštu Hizballáhu. Televizní stanice Al-Manár, která je napojena na Íránem podporovaný Hizballáh, bez bližších podrobností informovala, že série několika vzdušných útoků si vyžádala mnoho obětí a zničila čtyři domy. Zdroj agentury AFP hovoří o šesti zcela zničených budovách. Podle první bilance libanonských úřadů přišli při úderu dva lidé o život a dalších 76 bylo zraněno. Fotograf agentury AFP na místě zaznamenal scény paniky, kdy se obyvatelé snažili z oblasti uprchnout. Na sociálních sítích se objevily záběry mohutných explozí a hustých sloupů dýmů stoupajících z několika různých míst. Mluvčí izraelské armády Daniel Hagari v televizním prohlášení uvedl, že ústřední velitelství Hizballáhu bylo záměrně umístěno pod obytnými budovami v rezidenční čtvrti. Mluvčí Pentagonu uvedla, že Spojené státy nebyly o akci informovány předem a americký ministr obrany Lloyd Austin hovořil se svým izraelským protějškem Joavem Galantem až ve chvíli, kdy už probíhala. Odmítla však sdělit podrobnosti o obsahu jejich rozhovoru i to, zda terčem operace byl skutečně Nasralláh. Také americký zdroj serveru The Times of Israel (ToI) řekl, že se Spojené státy o této klíčové operaci dozvěděly až v momentě, kdy už byla letadla ve vzduchu a mířila na Bejrút. Vysoce postavený americký představitel televizní stanici ABC News potvrdil, že terčem dnešního úderu byl Nasralláh. Ten byl i se svými zástupci v době úderu na krátké návštěvě hlavního města, uvedla ABC News. Izraelský premiér Benjamin Netanjahu zkrátí svůj pobyt v New Yorku, kde hovořil na zasedání Valného shromáždění OSN, a odletí ještě v pátek večer zpět do vlasti, oznámil jeho úřad. Dodal, že premiér úder na ústředí Hizballáhu schválil ze svého hotelového pokoje v New Yorku, a zveřejnil k tomu fotografii. Podle ToI dal Netanjahu úderu zelenou zjevně ještě předtím, než se odebral pronést svůj projev do sídla OSN na Manhattanu. Íránské velvyslanectví v Libanonu uvedlo, že izraelský útok na Bejrút představuje nebezpečnou eskalaci, která mění pravidla hry a „pachateli přinese odpovídající trest“.",
        "category": "Zahraničí",
        "photos": 72,
        "date": "2024-09-27T19:56:00",
        "comments": 23
    },
    {
        "title": "Skončil první den letošního senátního finále. Lidé Senát podceňují, řekl Klaus",
        "content": "Druhé kolo senátních voleb se koná ve 22 obvodech z 27. Ve zbývajících pěti senátních okrscích uspěli kandidáti už v prvním kole, kdy je volila nadpoloviční většina hlasujících. Volební místnosti budou otevřeny opět v sobotu od 8:00 do 14:00. Výsledky by mohly být známy odpoledne. Do pátečního večera přišlo k urnám mnohde přes deset procent voličů, někde i víc než 20 procent. Podle členů volebních komisí chodí podstatně méně lidí než před týdnem, kdy byly i krajské volby. Před šesti lety byla ve stejných obvodech ve druhém kole celková účast zhruba 16,5 procenta, předloni ve druhém kole při doplňování jiné třetiny Senátu hlasovalo přibližně 19,5 procenta voličů. Bez ohledu na výsledek voleb si většinu v horní parlamentní komoře udrží vládní frakce. Právo nominovat předsedu Senátu zřejmě zůstane klubu ODS a TOP 09 jako nejpočetnějšímu. Před 17. hodinou odvolil v pražských Kobylisích bývalý prezident Václav Klaus. Současnou situaci ve vládní koalici za krizi nepovažuje. „Je to poměrně normální politický vývoj,“ řekl novinářům. Uvedl také, že podle něj lidé všeobecně podceňují Senát, jeho smysl a význam. „Myslím, že byl vytvořen tak trošku jako schválnost, aby vzniklo další politické kolbiště v naší zemi a aby se víc politiků uživilo,“ sdělil. Hnutí ANO získalo ve volbách vůbec poprvé dva senátory už v úvodním kole, do finále se probojovalo 19 jeho kandidátů, devět z nich z prvního místa. S ohledem na výsledek červnových evropských voleb a nedávných krajských voleb se zřejmě nebude opakovat situace z roku 2022, kdy ze 17 finalistů ANO byla do Senátu zvolena pouze Věra Procházková na Karlovarsku. ODS má devět finalistů, za hnutí Starostů postoupilo do druhého kola šest kandidátů, lidovci a TOP 09 mají v rozhodujícím klání shodně po dvou zástupcích a SPD, KSČM, SEN 21 a Přísaha po jednom. Do druhého kola se za své hnutí s podporou Pirátů dostal také senátor Marek Hilšer a Stanislav Balík jako jediný nezávislý kandidát. Výsledky dosavadních senátních voleb naznačují, že favority finálových duelů jsou kandidáti, kteří v prvním kole získali nejméně dvě pětiny hlasů. Patří k nim primátoři Opavy a Prostějova Tomáš Navrátil a František Jura a ústecký hejtman Jan Schiller (všichni ANO), místopředseda Senátu Jiří Drahoš a senátorka Hana Žáková (oba za STAN), dosavadní královéhradecký hejtman Martin Červíček, předseda Českého paralympijského výboru Zbyněk Sýkora (oba ODS). Do této skupiny patří rovněž oba finalisté na Šumpersku, senátor Miroslav Adámek (za ANO) a univerzitní profesor Balík. Hlasovací lístky lidé dostanou až ve volebních místnostech, potřebovat budou průkaz totožnosti, tedy občanský průkaz nebo pas. Elektronickou variantu občanského průkazu v aplikaci eDoklady bude možné při volbách použít až příští rok. Hlasovat může 2,24 milionu voličů, kteří si letos nezvolili senátora v prvním kole, v něm dosáhla volební účast 30,47 procenta.",
        "category": "Volby",
        "photos": 96,
        "date": "2024-09-27T18:28:00",
        "comments": 53
    },
    {
        "title": "Pirát Bartoš tvrdí, že ohrozil peníze „velkých kluků“ kolem ODS",
        "content": "Digitalizaci stavebního řízení popisuje jako miliardový byznys, který dopředu počítal s o miliardu předraženými zakázkami. „Udělal jsem otevřené výběrové řízení a připravil nový centrální systém pro stavební úřady. V momentě, kdy jsem ale sáhnul dlouhodobým dodavatelům státu na byznys, začaly problémy, jejichž evidentním cílem bylo buď zastavit celý projekt, nebo jeho realizaci alespoň výrazně ztížit,“ říká Bartoš. Popisuje, jak pouhý den po předání agendy digitalizace ODS, ministr dopravy Martin Kupka oznámil, že otevírá cestu původnímu dodavateli, který si tak může zachovat lukrativní podnikání. „Mou zásadní chybou ale bylo, že jsem měl před jeho spuštěním explicitněji a jasněji informovat, že systém budou provázet porodní bolest a bude dodán, vzhledem k zásahům antimonopolního úřadu, jen v omezené podobě. A připravit tak na to také stavební úřady. A hledat cesty, jak jim ulevit, což se nestalo a za to se omlouvám,“ říká končící šéf Pirátů Bartoš. Vysvětluje, že odložení celého projektu by ohrozilo miliardy z Evropské unie. „Moje druhá zásadní chyba byla, že jsem ve snaze společnými silami dodat hmatatelné služby občanům a zlepšit jejich život podcenil, co se stane, když ohrozíte peníze velkých kluků kolem ODS,“ tvrdí ministr pro místní rozvoj, jehož odvolání ke 30. září premiér Petr Fiala navrhl. Digitalizované stavební řízení se podle Bartoše liší od jiných IT projektů ve státní správě. „Pojí se s ním miliardový byznys firem zapojených v ICT unii, zájmové organizaci vedené vlivným členem ODS Zdeňkem Zajíčkem,“ říká ve videu. Zajíček býl místopředsedou ODS, od loňského květn je prezidentem Hospodářské komory. Bartoš ve videu, které zveřejnil na sociálních sítích, také přiznává, že Piráty dlouho nic jiného než opozice nečeká. Proti videu šéfa Pirátů se ohradil místopředseda ODS a ministr dopravy Martin Kupka. „Ivan Bartoš zveřejnil video, ve kterém bohapustě lže. Nechci se ale věnovat nářkům malého ublíženého dítěte. Možná chtěl nějaké peníze ušetřit, měl ale nakoupit oktávku, která by slušně jezdila po dálnici. Místo toho máme sotva koloběžku, která na dálnici ani nesmí,“ uvedl na síti X Kupka. Ivan Bartoš před chvílí zveřejnil video, ve kterém bohapustě lže. Proto bych rád uvedl některé věci na pravou míru.Náš hlavní úkol je teď doručit digitalizované stavební řízení, které lidem bude sloužit. Tedy to, co Ivan Bartoš naprosto nezvládl. Můžete se zeptat na jakémkoliv… https://t.co/mkWwYcudgi https://t.co/ewdEN3Z0Od „Pokud chcete vytvořit fabulaci, fikci, pokud chcete z někoho udělat démona, tak bez jakýchkoliv důkazů použijete nějaká fakta, například výpisy z obchodního rejstříku či ze smluv, poskládáte je do předem připraveného příběhu a vytvoříte z toho monstrum. Takhle se ale dá udělat monstrum z úplně každého,“ ohradil se také prezident Hospodářské komory, občanský demokrat Zdeněk Zajíček ve vyjádření pro Český rozhlas Radiožurnál. Piráti zahájili na svém internetovém celostátním fóru hlasování o odchodu z vlády, které bude probíhat do pondělních 20 hodin. Bartoš ale již ve středu při jednání vlády premiérovi řekl, že Piráti z kabinetu odcházejí. Fiala před tím navrhl odvolání Bartoše z pozice ministra pro místní rozvoj kvůli nepovedené digitalizaci stavebního řízení. Piráti reagovali, že je premiér z vlády „vykopl“. „Byl to podraz, SPOLU začalo cestu ke složení vlády s ANO,“ řekl v první reakci Bartoš. Premiér takovou motivaci popřel. „Ivan Bartoš si bohužel nebyl dosud schopen připustit, že digitalizace stavebního řízení je v rozkladu,“ reagoval Fiala. O odchodu z vlády mohou hlasovat všichni členové Pirátů, jichž je podle aktuálních informací 1161. Hlasovat mohou do pondělí o usnesení, že schvalují odstoupení od koaliční smlouvy z důvodu podstatného porušení smluvních podmínek. Navrhl to ostravský Pirát Ondřej Ručka. Diskusi v internetovém fóru, kde dosud i před veřejností probírali všechny své spory, se Piráti rozhodli uzavřít. Končící šéf Pirátů Ivan Bartoš ve videu, které v pátek zveřejnil na sociální síti X, říká, že při digitalizaci stavebního řízení a snaze zlepšit život občanů podcenil, co se stane, když ohrozíte peníze „velkých kluků“ kolem ODS. Bartoš ve vládě skončí 30. září. Prezident Petr Pavel, který je tento týden v USA, řekl, že bude respektovat Ústavu České republiky, která v této věci hovoří jednoznačně. „Prezident republiky odvolá člena vlády, jestliže to navrhne předseda vlády,“ říká článek 74 Ústavy ČR. Ani Bartošova slova, že Piráti z vlády odcházejí, nemusí znamenat, že odejdou všichni jejich dosavadní ministři. Prezident Pavel se po návratu z USA v pondělí setká postupně se všemi předsedy koaličních stran. Ministr pro legislativu Michal Šalomoun a šéf diplomacie Jan Lipavský řekli, že by po rozhodnutí Celostátního fóra Pirátů o odchodu z vlády dali demisi. Lipavský v pátek České televizi řekl, že zkrátí cestu po Spojených státech, kde je s prezidentemm a do Česka se vrátí v neděli namísto v úterý. V pondělí se sejde s premiérem Petrem Fialou a zároveň rezignuje na svůj post ve vládě. Lipavský ČT řekl, že nesouhlasí s vystoupením Pirátů z vlády. Ve straně skončí, do jiného politického subjektu vstoupit neplánuje. „Já nevím, co ho vedlo k tomu, že si to takhle vyhodnotil, ale každopádně na tom, co se bude doma projednávat, to nic nemění,“ řekl prezident Pavel. Není vyloučeno, že by pak mohl ve vládě zůstat jako nestraník. Fiala ho chválil a několikrát zopakoval, že Piráty z vlády nikdo nevyhazuje. I bez Pirátů mají čtyři další vládní strany ve Sněmovně většinu 104 hlasů z celkových 200, respektive 105, včetně Iva Vondráka, který se rozešel s ANO po prezidentské volbě, v níž podpořil Pavla, a byl zvolen do zastupitelstva Moravskoslezského kraje jako lídr kandidátky Starostové a osobnosti pro kraj.",
        "category": "Domácí",
        "photos": 34,
        "date": "2024-09-27T12:54:00",
        "comments": 1068
    },
    {
        "title": "Florbalistky Chodova přešly přes Kloten do semifinále Poháru mistrů",
        "content": "Po brankově bohatém utkání z minulého týdne na Jižním Městě se v odvetě čekalo na gól až do času 26:15, kdy v přečíslení po přihrávce Barbory Lovíškové zamířila do odkryté branky Barbora Vávrová. Přesně po 32 minutách hry odpověděla Lea Suterová, která zužitkovala nabídku Laily Edizové. Švýcarský celek ve snaze strhnout vedení na svou stranu a vynutit si rozhodnutí o postupujícím v nastavení sáhl ke hře bez gólmanky Livie Werzové a po zisku balonku snadno skórovala Kovaříková. Jižní konference Ženy - odvetaKloten-Dietlikon Jets - Chodov 1:2 (0:0, 1:1, 0:1)Branky: 32. Suterová - 27. Vávrová, 59. Kovaříková. Bez vyloučení. První zápas: 5:8, postoupil Chodov",
        "category": "Ostatní",
        "photos": 0,
        "date": "2024-09-27T21:51:00+02:00",
        "comments": 0
    },
    {
        "title": "Litvínov válí, Koblasa už zase pálí: Samé výhry? Nebudu říkat, že to je náhoda",
        "content": "Trápilo vás, že jste gól nedal?Ulevilo se mi. Čekání bylo delší, než jsem chtěl. Samozřejmě, může se čekat asi i déle, ale úplně komfortně jsem se necítil. Jsem hrozně rád, že se to povedlo. Doufám, že mi to odstartuje dobrou šňůru jako loni. Na vedení Energie jste odpověděl za 10 sekund. Klíčový okamžik?Tohle se nám povedlo a hodně nám to pomohlo, že na střídačce nezačaly být skleslé hlavy. Naopak jsme vyrovnali a diváci se hned dostali do fandění. Nastartovalo nás to ke skvělé první třetině, kdy jsme dali čtyři góly. Navázali jsme na to na začátku druhé, ale její druhou půlku jsme měli výpadek. Třetí už jsme zase zvládli, gól už jsme dát nepotřebovali. V první třetině jste hosty přestříleli 23:7.Letos to byla asi naše nejlepší třetina. My měli loni taky pasáže, kdy jsme dávali hodně gólů. Jsme rádi, že jsme to přenesli do letošní sezony. Ukázalo se, že loni nešlo o výstřelek, ale že v tom můžeme pokračovat. Doufám, že budeme body sbírat co nejdéle. Soutěž je vyrovnaná a každé body jsou důležité. Pět zápasů, pět výher. Čekal jste takový vstup?Nebudu říkat, jestli jsem to čekal nebo nečekal. Loni se ukázalo, že mužstvo máme silné, úplně razantní změny nepřišly. Jsem hrozně rád, že šlapeme. Jak jsme loni skončili, tak jsme letos začali. Nebudu říkat, že to je náhoda. Pět výher možná někdo nečekal, ale ani bych neřekl, že jsme v nějakém zápase byli outsideři. Je současný tým v něčem jiný?Ještě brzy hodnotit. Změn nebylo hodně. Nějací kluci nám chybí kvůli zranění, ale je vidět, že se dokážeme semknout i bez nich. Až se vrátí, doufám, že budeme ještě silnější.",
        "category": "Extraliga",
        "photos": 5,
        "date": "2024-09-27T21:47:00+02:00",
        "comments": 0
    },
    {
        "title": "Florbalisté Střešovic triumf v Poháru mistrů neobhájí, vypadli s Wilerem",
        "content": "Švýcarský celek oplatil svěřencům trenéra Milana Fridricha vyřazení v semifinále minulého ročníku. Zápas ve prospěch týmu s českým asistentem trenéra Radkem Sikorou a v útoku s jeho synem Radkem mladším rozhodl v čase 59:21 Jan David Bürki. Wiler se ujal vedení v čase 5:12, kdy Gianluca Persici uvolnil bekhendem před brankou Marca Andrease Louise, který překonal Tomáš Jurca. Tatran ve 24. minutě během 19 sekund otočil skóre. Nejdříve v přesilové hře po přihrávce Petra Majera poslal balonek zblízka za Yanicka Fluryho Tomáš Hanák. Vzápětí nepokrytý Ondřej Sádlo proměnil pas Vojtěch Kůna. Za hosty vyrovnal tři sekundy před koncem druhé části Amelio Tambini a v 53. minutě po Sikorově střele dorazil balonek ze vzduchu za Jurca Noah Siegenthaler. V čase 55:45 sice odpověděl po výběhu od levého mantinelu a přesné střele Majer, v závěru ale vyslal Persici do úniku Bürkiho, který se trefil k pravé tyči. Tatran už v power play nedokázal odpovědět. Jižní konference Muži - odvetaTatran Střešovice - SV Wiler-Ersigen 3:4 (0:1, 2:1, 1:2)Branky: 24. T. Hanák, 24. Sádlo, 56. Majer - 6. Louis, 40. Tambini, 53. Siegenthaler, 60. Bürki. Vyloučení: 1:4. Využiti: 1:0. První zápas: 5:5, postoupil Wiler-Ersigen.",
        "category": "Ostatní",
        "photos": 0,
        "date": "2024-09-27T21:44:00+02:00",
        "comments": 1
    },
    {
        "title": "Sparta - Olomouc 2:3, úlet na Letné, mistra potopily obří kiksy obránců",
        "content": "Dva kiksy Vitíka, hrubka Zeleného. Sparťané soupeři tři branky darovali a doma v lize selhali po druhé za sebou. Ještě v srpnu remizovali se Slováckem (2:2) a pak přišli o první příčku. A příští neděli do derby v Edenu půjdou s největší pravděpodobností s mankem. utkání jsme sledovali minutu po minutě Z velké převahy v první půli sparťané vytěžili jen jediný gól. Společně se zhoršeným výkonem po přestávce, chvílemi ležérním přístupem, nedůsledností a málokdy vídanými chybami zadních opor je to důvod další domácí ztráty. Reprezentační stoper Vitík nejdřív v 67. minutě podskočil dlouhý centr, který letěl hodně dlouho. O deset minut později na polovině hřiště kličkoval tak dlouho, až o míč přišel a brejk do otevřené obrany hosté se štěstím využili. Muritalovi, střelci první braky střela nesedla, ale díky tomu ji nabíhající Fiala dokázal usměrnit. Hosté snad ani nevěděli, jak k obratu ve skóre přišli. 𝙒𝙚𝙡𝙘𝙤𝙢𝙚 𝙩𝙤 𝙩𝙝𝙚 𝙡𝙚𝙖𝙜𝙪𝙚 𝙔𝙪𝙣𝙪𝙨𝙖❗Premiérová trefa pro Yunusu Muritalu v lize za @SKSigmaOlomouc 🤩🎯 https://t.co/IraP70kD8r A vrcholem všeho byla hrubka Zeleného v 86. minutě, který si jako poslední hráč dal špatný dotyk a Zorvan snadno dal třetí gól. „V prvním poločase jsme si vedli dobře, ale měli dát víc než jeden gól a zápas rozhodnout . Pak jsme se dopustil chyb, které normálně neděláme,“ řekl sparťanský kouč Lars Friis. Přitom v první půli domácí pořád útočili, soupeři takřka nepůjčovali míč a zdálo se, že budou mít zápas pod kontrolou. Jenže skórovali jen jednou. Po deseti minutách Olatunji. Proměnil až svou třetí šanci, pokaždé zakončoval hlavou. Nejdřív nad sebe, pak těsně mimo a nakonec zatloukl míč do země a prostřelil Stoppena. Gólová akce začala u brankáře Vindahla, který po akci hostů chytil vysoký míč a rychle rozehrál na sprintujícího Birmančeviče. Ten utekl z vlastní poloviny a z pravé strany centroval na penalty, kde obrana Olatunjiho nestíhala. 🎯 Od branky do branky za 8 sekund ⏱️ https://t.co/koVYvGiqPD Domácí sice mělo spoustu dalších zakončení, ale většinu z nich hostující obránci zblokovali. Olomouc se zaměřila na defenzívu, ale dopředu toho moc nepředvedla. A to jí soupeř nabídl po pár ztrátách brejky, které však záhy domácí zastavili. Hostům totiž chyběl nejlepší ligový střelec Kliment, který měl trest za čtyři žluté karty. V nepříznivém počasí, kdy chvílemi hustě pršelo a silně foukalo, se domácí sice snadno dostávali k pokutovému území, ale pak už naráželi na zformovanou obranu soupeři. Ve finální fázi se jim nedařilo, před bránou byli v malém počtu nebo centry a přihrávky nebyly přesné. ⚽️ Sigmě se podařilo dát na Letné další dva góly! Trefili se Fiala a Zorvan! 👏 #chanceliga https://t.co/iomMP9BNjX Zklidnilo se tempo, ubrali i fanoušci. Největší aplaus vedle trefy Olantujiho sklidil v poločase jeden z příznivců, který v divácké soutěži z poloviny hřiště trefil malý otvor v bráně a vyhrál milion korun od generálního partnera klubu sázkové společnosti Betano. Po pauze se sparťané nemohli do hry dostat, často až moc vymýšleli, předržovali míč a souvislé akce se jim nedařily. Hosté vycítili šanci, víc se vysunuli. Deset minut trvalo, než fanoušci něco viděli. Vitík z vlastní poloviny udělali s míčem několik metrů přes tři hráče a na konci akce byl Ryneš, jehož rána z dobrých pětadvaceti metrů šla do břevna. Vzápětí sparťané pohrdli nadějnou možností, za obranu se dostali Birmančevič s Olatunjim, srbský útočník míč sklepl spoluhráči ale ten to nečekal. Přitom Birmančevič byl sám před bránou... Sparťané dostali před bránu několik nebezpečných centrů a přihrávek, ale měli tam buď málo hráčů, nebo míč mířil přímo k soupeři. Nedůrazné chování v ofenzívě se domácím vymstilo. V 67. minutě po kiksu Vitíka bylo z ničeho nic srovnáno. Podběhl dlouhý centr a pak se od něj míč odrazil přímo k Muritalovi, který zblízka prostřelil Vindahla. Už předchozí ligový zápas doma se Slováckem (2:2) pokazili, když se blížila další vážná ztráta, sparťané znervózněli. Když už se do šance dostali, tak ji zahodili, protože nebyli v pohodě. A to nebylo všechno. Vitík mohl na polovině hřiště míč odehrát, ale pustil se do kliček, Zorvan mu míč vypíchl a hosté běželi ve dvou na jediného obránce. A byl z toho obrat ve skóre. Pět minut před koncem Wiesner vhodil aut dozadu Zelenému, který si dal špatný dotyk a Zorvan dovezl míč do prázdné brány. Vindahl totiž šel Zelenému na přihrávku. Nedočkal se jí. „Nemá cenu skrývat nadšení. Jsme moc spokojení s výsledkem i s výkonem. V první půli jsme soupeře nepouštěli do šancí. V druhé půli jsme byli už nebezpeční a využili jsme příležitosti, které jsme si vypracovali,“ řekl olomoucký trenér Tomáš Janotka. „Vnímáme kvalitu Sparty, porazíme ji jednou z deseti zápasů. Síla jejího kádru je pro nám úplně ustřelená, ale kluci do toho dali maximální úsilí a měli jsme i štěstí.“ V závěru sice ještě snížil Krasniqi, po druhé žluté kartě byl vyloučen hostující Šíp, ale v zoufalém náporu a dlouhém osmiminutovém nastavení se domácí k vyrovnání nepropracovali. Rozhodčí: O. Berka - M. Vlček, L. Machač",
        "category": "Chance Liga",
        "photos": 14,
        "date": "2024-09-27T18:47:00+02:00",
        "comments": 350
    },
    {
        "title": "Pardubice dotáhly velký obrat, Litvínov ovládl i derby. Třinec padl v Boleslavi",
        "content": "Kladenský útočník Jaromír Jágr (vlevo) a hradecký obránce Ralfs Freibergs v šarvátce před brankářem Filipem Novotným. Hokejisté Mladé Boleslavi se radují z gólu do sítě Třince. I nadále zůstávají jediným týmem v soutěži, který ještě neztratil ani bod. Verva rozhodla o výhře v podkrušnohorském derby již v první třetině, ve které si vypracovala třígólový náskok. Dvě branky vstřelil Petr Koblasa, tři asistence si připsal Matúš Sukeľ. Litvínovský útočník Ondřej Jurčík si v úniku vymíchal karlovarského brankáře Dominika Frodla, ale trefil jen tyč. Zápas začal ve velkém tempu, Západočeši otevřeli skóre kuriózně už ve 2. minutě. Útočník Kupčo nahodil puk zpoza branky a od útočníka Havelky se puk odrazil za záda gólmana Zajíčka. Vedení hostům vydrželo pouhých 10 sekund, domácí vyrovnali hned z prvního útoku po rozehrání. Koblasa se z křídla natlačil před Grígera a bekhendem překonal Frodla; nejlepší loňský střelec Litvínova se trefil poprvé v sezoně. Hladoví domácí ještě do konce úvodní třetiny nasázeli další tři góly: Zeman skóroval bombou od modré čáry, Koblasa po ráně z prostoru mezi kruhy a McIsaac zblízka po pěkné akci Ondřeje Kašeho. Severočeši svého rivala v první části přestříleli 23:7, a kdyby Jurčík při sólu neorazítkoval jen horní tyčku, mohlo být jejich vedení ještě výraznější. Litvínovský útočník Petr Koblasa překonává karlovarského brankáře Dominika Frodla. Do druhé třetiny se už místo Frodla postavil do karlovarské branky Hamalčík, letos poprvé v extralize. I on záhy kapituloval, to když nechytil švih Zileho zpoza levého kruhu. Prosadila se i Energie, její gól museli rozhodčí řešit u videa. Koffer se po buly natlačil před branku, vystřelil z úhlu a u tyčky, kde Zajíček nechal mezírku, si puk sám i dorazil. Poslední dvacetiminutovka se odehrála už přece jen v klidnějším tempu. Fanoušci, kterých se sešlo přes pět tisíc, se i tak bavili. V závěru Zimním stadionem Ivana Hlinky obíhala mexická vlna a zněl skandovaný potlesk. Další gól už ale nepadl. Rozhodčí: A. Jeřábek, F. Vrba - D. Hynek, J. Dědek Vyloučení: 5:3, Využití: 0:0, V oslabení: 0:0, Zásahy brankářů: 26:37, Počet diváků: 5 110 (85 % z kapacity 6 011) Dynamo dlouhý čas promarnilo, ale utkání otočilo třemi góly v poslední desetiminutovce. Obrat během šesti minut završil v čase 55:03 vítěznou trefou Tomáš Vondráček. Domácí po třech utkáních nebodovali. Pardubice se posunuly na druhé místo tabulky. Vítkovický útočník Marcel Barinka pálí na pardubického brankáře Romana Willa. Vpravo přihlíží obránce David Musil Ráz utkání zásadně určovaly přesilovky. Domácí měli v prvním dějství tři vyloučené a hosté toho využili k trvalému tlaku, šancím a výrazné střelecké převaze. Kousalovu možnost ještě obětavým zákrokem překazil Demel. V 16. minutě se ale při hře pět na čtyři do křížné Kousalovy přihrávky z pravého kruhu bez přípravy opřel Radil a Pařík, který poprvé v sezoně mezi tyčemi nahradil Klimeše, neměl nárok. Východočeši, jimž opět scházel útočník Sedlák, měli v první dvacetiminutovce navrch - na střely na branku vyhráli 14:2. Jenže ve druhé části se karta obrátila. Ještě před koncem první třetiny byl vyloučen Vála a zkraje druhé části přesilovku zužitkoval Barinka, kterému zpoza brány ideálně přihrál Roberts Bukarts. Pardubice ve druhé části přišly o dominanci a tempo, a to především vinou čtyř vyloučení. Ostravané zatím v této sezoně mají výborné přesilovky a Východočeši se o tom podruhé přesvědčili v 33. minutě. Barinkovu přihrávku si do vlastní brány usměrnil Šustr. Sudí u videa ještě prohlíželi Barinkovo hraní vysokou holí, ale gól uznali. Pardubický útočník Daniel Herčík (97) se snaží prodrat přes vítkovického obránce Yohanna Auvituho (vlevo) a forvarda Rihardse Bukartse. Jednu z ojedinělých šancí hostů ve druhé části Zohorna nevyužil a 32 sekund před koncem třetiny při hře pět na pět z brankoviště dotlačil puk potřetí za Willa Nellis. Domácí vedli 3:1. I v úvodu třetí třetiny byly Vítkovice nebezpečnější. Roberts Bukarts a Abdul mohli vedení ještě zvýšit, ale Will svůj tým podržel, což byl odrazový můstek pro závěrečnou ofenzivu Pardubic. Radil po Barinkově ztrátě v obranném pásmu ranou pod břevno snížil na 2:3 a probuzení hosté v 53. minutě zásluhou Kauta v přesilovce i vyrovnali. Ale i to bylo Pardubicím málo. Jejich tlak v 56. minutě zužitkoval Vondráček. Z těžkého úhlu po ledě mezi betony prostřelil Paříka a tým, ve kterém vloni část sezony hostoval, poslal do kolen. Rozhodčí: R. Šír, J. Ondráček - J. Ondráček, M. Zíka Vyloučení: 6:6, Využití: 2:2, V oslabení: 0:0, Zásahy brankářů: 28:19, Počet diváků: 5 847 (59 % z kapacity 9 833) Mladá Boleslav oslavila čtvrtou výhru z pěti utkání v nové sezoně. Doma vyhráli i třetí zápas a ukončili sérii čtyř porážek v duelech s Oceláři. Boleslavský útočník Aleksi Rekonen pálí na třineckého gólmana Ondřeje Kacetla. Šampion posledních pěti dohraných ročníků prohrál čtvrtý z pěti duelů, ale v posledních třech zápasech to bylo vždy až v nastavení. Vítězný nájezd si připsal obránce David Bernad. Třinec otevřel skóre v čase 6:14 při Závorově trestu. Gól dal Addamo, od něhož se puk odrazil po přihrávce Teplého do mladoboleslavského kapitána Jánošíka a za Furcha. Středočeši se snažili odpovědět, ale Dvořáček ani Skalický neuspěli. V 19. minutě zůstal dlouho ležet na ledě domácí útočník Hradec, který inkasoval v souboji u mantinelu ránu loktem do nosu a do hry se nevrátil. Po 58 sekundách druhé části vyrovnal Junttila, který prostřelil Kacetla po Pavlíkově průniku před branku. Ve 25. minutě se dostal do úniku domácí Buchtele, ale bekhendovým blafákem na gólmana Ocelářů nevyzrál. V čase 25:41 už otočil stav Fořt, který pohotově poslal za Kacetla Stránského nabídku. Při Daňově trestu mohli zvýšit náskok Bruslařského klubu Rekonen a Buchtele. Boleslavský útočník Tomáš Fořt se při souboji s třineckým obráncem Marianem Adámkem (vlevo) tlačí před brankáře Ondřeje Kacetla. Na přelomu druhé a třetí třetiny se hosté ubránili při Marinčinově vyloučení. Ve 45. minutě právě Marinčin vyrovnal, když se po Hrehorčákově přihrávce trefil z pozice mezi kruhy k pravé tyči. V čase 49:08 se vrátili domácí do vedení. Čajkův forhendový blafák v úniku zastavil Kacetl pravým betonem, ale podle videozáznamu až za brankovou čárou. Vzápětí překonal Kacetla i Dvořáček, kvůli Bernardově faulu gól neplatil. V oslabení se Mladá Boleslav ubránila, v 54. minutě už Třinec vyrovnal. Furch ještě Daňovu dorážku vytěsnil, ale Hudáček doklepl puk do odkryté branky. Prodloužení málem odvrátil střelou od modré čáry Marinčin. V nastavení nejdříve zahrozil Daňo a na druhé straně neproměnil únik Čajka. Kacetl zlikvidoval i šanci Buchteleho. V rozstřelu se za domácí prosadili Fořt, Bernad i Čajka, za Oceláře uspěl jen Daňo. Rozhodčí: J. Šindel, L. Květoň - M. Lhotský, S. Hnát Vyloučení: 5:5, Využití: 0:1, V oslabení: 0:0, Zásahy brankářů: 18:38, Počet diváků: 3 521 (84 % z kapacity 4 200) Hradec ukončil své čekání na první vítězství v soutěžním ročníku, když Kladno na svém ledě porazil 4:2. Rozdílový gól vstřelil v 57. minutě šestnáctiletý útočník Adam Novotný. Rytíři tak prohráli i třetí utkání na kluzištích soupeřů v sezoně. Východočeši jsou i přes výhru poslední. Hradecký obránce Martin Pláněk přepadává přes kladenského útočníka Matyáše Filipa. Mountfield od úvodních minut navazoval na svou tvář z předchozích duelů a Rytíře okamžitě zatlačil. Nedokázal však opět skórovat ani z vyložených příležitostí. První měl už po dvou minutách Tamáši, v úvodním kladenském oslabení zasáhl Brízgala betonem proti Šťastnému. Hosté dokonce dopřáli soupeři i dvouminutovou přesilovku pět na tři, ale i v ní se plně zrcadlilo hradecké trápení v koncovce. To ukončil až ve 22. minutě obránce Pavelka, jenž po ledě snadno dopravil odražený kotouč do odkryté branky. Hradecká radost však trvala jen 52 sekund, než nedůslednosti před brankářem Filipem Novotným potrestal dorážející Melka. Kromě skóre Rytíři vyrovnali i hru. Šanci na obrat nevyužil znovu Melka a ve velmi nadějné přesilovce prováhal zakončení po chybě Filipa Novotného veterán Jágr. Na druhé straně naopak zaskočil Brízgalu bekhendovou střelou Pour, jenž třetím gólem v sezoně potvrdil pozici nejlepšího střelce Mountfieldu. Kladenský útočník Jaromír Jágr (vlevo) a hradecký obránce Ralfs Freibergs v šarvátce před brankářem Filipem Novotným. Rychlý protiútok a první branka Američana Hultse v české extralize však opět nastolily vyrovnané skóre. Kladno se stáhlo do obrany a s vypětím všech sil se bránilo hradeckému tlaku. Freibergs napálil tyčku, gólem neskončilo ani několik obrovských závarů v hostujícím brankovišti. Východočeši se přece jen dočkali vítězné branky v 57. minutě, kdy Pourovu nabídku srazil zřejmě bruslí do sítě šestnáctiletý Adam Novotný. I svůj druhý gól v extraligové kariéře tak vstřelil proti Kladnu a hradeckému týmu zařídil úlevu z premiérové výhry v sezoně, kterou při kladenské power play potvrdil Perret. Rozhodčí: J. Hribik, J. Zeliska - F. Štěpánek, D. Thuma Vyloučení: 3:5, Využití: 1:0, V oslabení: 0:0, Zásahy brankářů: 19:33, Počet diváků: 5 061 (73 % z kapacity 6 890) Hanáci obrátili vývoj zápasu v Brně a vyhráli 4:1. Domácí od konce první třetiny vedli po brance Tomáše Marcinka, Mora ve druhé třetině skóre srovnala a třemi trefami v závěrečné části rozhodla o tříbodové výhře. Brněnský útočník Jakub Flek se při souboji s Jakubem Sirotou (vlevo) a Silvesterem Kuskem v olomouckém obranném pásmu natahuje po kotouči. Vítězný gól vstřelil Jakub Orsava. Brno prohrálo podruhé za sebou a stále čeká na první body z domácího ledu. Úvod moravského derby byl hodně opatrný, těžištěm hry se stalo hlavně střední pásmo a boj o něj. Do první šance v zápase se dostal Pospíšil, jehož dva po sobě jdoucí pokusy zlikvidoval Machovský. Hanáci spoléhali na pevnou obranu, domácí gólman Postava si první zákrok připsal až v 9. minutě, ale střela obránce Černého neměla gólové parametry. Kometa i nadále měla herně navrch, jenže cesta k Machovského brance byla pro její hráče hodně složitá. Změnila to až druhá brněnská přesilová hra na sklonku první třetiny, kdy Pospíšil procpal puk před branku a jeho slovenský krajan Marcinko si zblízka zapsal na své konto první gól sezony. Olomouc mohla vyrovnat ve 25. minutě, kdy Postava vyrazil Navrátilovu střelu a Fridrich dorážku poslal těsně vedle odkryté branky. Gólu se přesto hosté dočkali, z rychlého a ojedinělého přečíslení ujel brněnské obraně Kunc a blafákem nedal Postavovi šanci. Olomoucký útočník Michal Kunc posílá puk za záda brněnského gólmana Michala Postavy. Vyrovnání jen na chvíli zmírnilo nápor Komety, která se lépe pohybovala a mnohem častěji se cpala do předbrankového prostoru. Horko v něm bylo při dalších dvou domácích přesilovkách, které Hanáci s vypětím sil ubránili a vzhledem k průběhu utkání odcházeli do kabin po druhé třetině s velmi pozitivním výsledkem. Šance Pospíšila na straně jedné a Orsavy na straně druhé se totiž staly kořistí brankářů. Ve třetím dějství vycházely oba týmy z pevné defenzívy, první skulinku v brněnské našel Orsava, který z pravého křídla propálil Postavu a otočil vývojem utkání ve prospěch hostí. A ze strany Olomouce to nebylo vše. Vedoucí gól je nakopl a brzy poté přidali třetí. Nahodil našel před brankou nekrytého Fridricha, který zařídil Kohoutům dvoubrankové vedení. Kometa musela vrhnout všechny síly do útoku, s čímž ale soupeř počítal a snažil se vytvořit před Machovským neprostupný val, což se mu povedlo. Brněnští hráči se k vyložené příležitosti nedostali, naopak inkasovali z hole Kohouta do prázdné branky a po duelu s Libercem v prvním kole prohráli i druhé domácí střetnutí sezony. Rozhodčí: T. Cabák, P. Staňo - M. Axman, P. Blažek Vyloučení: 3:5, Využití: 1:0, V oslabení: 0:0, Zásahy brankářů: 16:30, Počet diváků: 6 624 (86 % z kapacity 7 700) Plzeň se po sérii tří porážek konečně raduje z výhry. Utkání rozhodl v čase 61:25 lotyšský obránce Kristians Rubins. Bílí Tygři prohráli i třetí domácí utkání v novém ročníku. Plzeňský útočník Tomáš Mertl padá na libereckého brankáře Petra Kváču. Indiáni do utkání vlétli a již po 31 sekundách šli do vedení. Lalancettovo nahození dorazil za Kváčova záda nikým nehlídaný Söderlund. Liberec mohl odpovědět v přesilové hře, největší šanci měl ale z rychlého kontru hostující Lev. Kváča však proti jeho střele ale dobře zasáhl. Domácím se i v dalším průběhu první třetiny příliš nedařilo a Hrenák v brance hostů byl prakticky bez práce. Do dvoubrankového vedení mohl Škodu poslat Zámorský, jeho střelu bez přípravy ale zastavila pravá tyč. V závěru první dvacetiminutovky přeci jen zahrozili také Tygři, Hrenák ale ostrou ránu Thomase s obtížemi lapil. Na začátku druhého dějství hráli Severočeši v početní výhodě, neporadili si ale vůbec dobře. Na opačné straně měl gólovou šanci Merežko, Kváča však vytáhl výborný zákrok. Udeřili tak domácí. Ve 27. minutě se Faško-Rudáš protáhl kolem pravého mantinelu a přihrávkou přes brankoviště našel volného Dernera, který střelou do odkryté branky vyrovnal. SLOVENSKÝ SOUBOJ. Liberecký útočník Róbert Lantoši (vpravo) krotí kotouč před plzeňským gólmanem Dávidem Hrenákem. Západočechům mohl v přesilovce vrátit vedení Simon, Kváčovi ale proti jeho střele z mezikruží pomohla horní tyč. Na druhé straně se zase po návratu z trestné lavice až před Hrenáka prosmýkl Budík, ani on ale neskóroval. V úvodu třetí části se po pasu Lalancetta v gólové šanci ocitnul opět Merežko, Kváča ale svůj tým podržel. Další příležitost strhnout zápas na svou stranu měli Plzeňští v početní výhodě, Liberec se ale výborně ubránil. Poté následovaly dvě přesilovky domácích v rychlém sledu za sebou, Liberečtí ale Hrenáka vůbec neohrozili. Rozhodnutí tak měl na hokejce v další přesilové hře Indiánů Holešinský, zblízka ale těsně minul. Zápas se tak prodlužoval. Z výhry se nakonec radovali hosté, v 62. minutě se přesně nad Kváčovo rameno trefil Rubins. Rozhodčí: D. Pražák, J. Barek - J. Frodl, J. Svoboda Vyloučení: 5:5, Využití: 0:0, V oslabení: 0:0, Zásahy brankářů: 34:20, Počet diváků: 4 257 (57 % z kapacity 7 500) Páté kolo si ve čtvrtek předehrály Budějovice se Spartou. Pražský celek třemi góly v rozmezí 138 sekund třetí části stvrdil dlouho těsné vedení a na jihu Čech zvítězil 4:0.",
        "category": "Extraliga",
        "photos": 28,
        "date": "2024-09-27T17:20:00+02:00",
        "comments": 24
    },
    {
        "title": "Basketbalistky Slovanky začaly ligu těsným vítězstvím v Trutnově",
        "content": "Nejlepší střelkyní utkání byla kapitánka Slovanky Tereza Zítková, která dala 18 bodů. Proměnila čtyři trojky z devíti pokusů stejně jako její spoluhráčka Natálie Lukačková, která nasbírala o bod méně. V domácí týmu zaznamenala 17 bodů Američanka Devon Brookshireová, která přidala 11 doskoků. Double double měla i nová posila Trutnova Švédka Amanda Kantzyová díky 12 bodům a 12 doskokům. 1. kolo Kara Trutnov - Slovanka 78:80 (29:22, 45:46, 62:63)Nejvíce bodů: Brookshireová 17, Kantzyová 12, Truongová a Rokkanenová po 10, Vlčková 9, Gunnelsová 8 - Zítková 18, Lukačková 17, Krausová a Machytková po 13, Kolegarová 10.",
        "category": "Basket",
        "photos": 0,
        "date": "2024-09-27T21:12:00+02:00",
        "comments": 1
    },
    {
        "title": "Nová cesta vpřed? Harrisová ve své vizi kopíruje Bidena, na Trumpa hází špínu",
        "content": "Lidé z takzvaných swing states mají s Harrisovou jediný problém a nebojí se o něj podělit. „Co se týče ekonomických věcí, nic o ní nevíme,“ stěžují si na diskuzních fórech i v průzkumech. Jak už název těchto států velí, právě zde se budou rozhodovat volby, a demokratická kandidátka si proto výtky vzala k srdci. Ve čtvrtek zveřejnila dokument se vzletným názvem New Way Forward, volně přeloženo Nová cesta vpřed. Místo odvážné vize však přišel umírněný soupis čísel a grafů, jenž se jen málo odklání od směru, který Americe načrtl prezident Biden. Nemusí na tom být nic špatného, za jeho vlády se Spojeným státům nedařilo vůbec špatně (viz box na konci článku), od Harrisové se však očekávalo mnohem více. Sama ostatně prohlašuje: „Nepleťte si mě s Bidenem, stojím na vlastních nohách.“ Dokument, který by podle trefného komentáře listu The Wall Street Journal dokázal sestavit i ChatGPT, přesto stojí za to prolistovat. Brouzdání skrze 82 stran po čtenářích pochopitelně nikdo chtít nemůže, vezměme si to tedy v kostce. Úvod se nese v duchu „já jsem dobrá, Trump špatný“. S odkazem na vyjádření „takřka čtyřiceti“ ekonomů osloveních listem Financial Times a Chicagskou univerzitou Harrisová prezentuje grafy, podle kterých 70 procent oslovených věští zhoršení inflační situace v případě vítězství republikánského kandidáta. Podobně by na tom prý byl růst cen potravin. Od strašení se přesouváme ke konkrétním věcem. Harrisová hodlá zvýšit daně pro bohaté Američany. „Aby platili do státní kasy férový podíl,“ vysvětluje. Biden navrhoval daň pro vysokopříjmové občany a firmy na 44,6 procenta, Harrisová mluví o 33 procentech. Vyšší výběr daní má jít na zlepšení péče o děti, dlouhodobou zdravotní péči pro důchodce i určitou formu hrazené rodičovské dovolené. Řešením krize v ubytovacím sektoru jsou podle Harrisové štědré pobídky. Plánuje výstavbu levných dostupných domů pro rodiny, které se stěhují do svého prvního vlastního bydlení. Spoléhá se při tom na změnu smýšlení místních úřadů a „vývoj nových a pokrokových konstrukcí“, jež sníží náklady na výstavbu. „Právo na vlastní bydlení“ tím nekončí, Američané budou moci v případě koupě první nemovitosti žádat o dotaci ve výši až 25 tisíc dolarů (asi 600 tisíc korun), Harrisová nevylučuje ani celonárodní regulaci nájemného. V plánu je rovněž evoluce zdravotnictví s větším příklonem k vládní kontrole celého systému. Za zmínku stojí například zastropování úhrady léků „z vlastní kapsy“ na částku dvou tisíc dolarů i regulace cen některých základních léčiv. Trump Harrisovou opakovaně označuje za marxistku, jež bude pohromou pro drobné obchodníky i velké americké firmy. Demokratická kandidátka ve svém plánu kontruje příslibem nízkoúrokových či zcela bezúrokových půjček pro malé a začínající podniky. Ze státního rozpočtu vyčlení sto milionů dolarů na investice do datacenter, výroby polovodičů, biotechnologického sektoru a produkce udržitelných materiálů. S tím souvisí větší podpora obnovitelných zdrojů energie. „Musíme zajistit, aby Amerika nebyla závislá na ropě z ciziny,“ velí Harrisová. Chybět nemohou ani sliby odborovým organizacím, které hrají ve swing states velkou roli. Přesto, že vedení vlivného odborového svazu The International Brotherhood of Teamsters po desítkách letech ve volbách nepodpoří demokraty. Pomyslnou tečkou za změtí čísel a velkých slov je návrat na začátek. „Vše výše napsané si porovnejte s Donaldem Trumpem a Projektem 2025. Trump nebude bojovat za střední třídu, místo toho dělá politiku pro sebe a své miliardářské kamarády. Poskytne jim jen další kolo daňových úlev, které přidají biliony ke státnímu dluhu,“ píše se na závěr dokumentu (kompletní znění v angličtině ke stažení zde). Harrisová v něm opět připomíná údajné přímé napojení Trumpa na Projekt 2025, za nímž stojí konzervativní Heritage Foundation. Paradoxní je, že na voliče nečitelná taktika Harrisové funguje. Chce se odlišit od Bidena, zároveň však ve svých opatřeních radikální kroky nedělá. Přesto ji v ekonomických otázkách podle průzkumů věří stále více Američanů. Do karet jí navíc hrají rostoucí akciové trhy, pokles cen pohonných hmot i snížení amerických úrokových sazeb poprvé za čtyři roky. Ve swing states Michiganu, Pensylvánii a Wisconsinu ještě před pár měsíci Trump nad Bidenem vedl v tématech ekonomiky o parník, nyní si drží zanedbatelný náskok od dvou do čtyř procentních bodů. Harrisová mimo výše popsaného dokumentu zaútočila i prostřednictvím reklamních sporů, do kterých investovala miliony dolarů. Ústředním tématem je boj za střední třídu. A jak upozorňuje list The New York Times, opět není příliš originální, s podobnou taktikou slavil úspěch Barack Obama v kampani proti Mittu Romneymu. Přece jen, hlavní voličská síla leží právě v nízko a středněpříjmových domácnostech. Pozornost Američanů se nyní zaměřuje na 1. října, kdy se v první a pravděpodobně jediné debatě viceprezidentských kandidátů střetne demokrat Tim Walz a republikán J. D. Vance. Trump další handrkování s Harrisovou před televizními kamerami odmítl. Podle republikánského tábora byly Bidenovy roky u moci katastrofou pro americkou ekonomiku. Je to pravda? Při pohledu na data rozhodně nelze mluvit o tragédii, v některých sektorech se mu dařilo lépe, v jiných za Trumpem zaostával. Ekonomický růstPorovnávání mandátů Bidena a Trumpa je složité zejména kvůli pandemii covidu. Co se týče růstu ekonomiky, mají oba na kontě slušné úspěchy. Při pohledu na vývoj hrubého domácího produktu je zřejmé, že po nástupu covidu dostal nepřekvapivě velkou ránu zejména kvůli krachu desetitisíců malých i velkých firem. Po odeznění nejhorší vlny ještě za vlády Trumpa se však dostal zpět do vynikající kondice, a to i v porovnání s mnoha západními mocnostmi. Biden v tomto ohledu navázal na svého předchůdce a ze zemí G7 Amerika vykazuje nejlepší postpandemické zotavení, co se HDP týče. InflaceZřejmě nejdiskutovanější téma aktuálních voleb. Během prvních dvou let Bidena u moci inflace rapidně rostla, v červnu 2022 se dostala až na úroveň 9,1 procenta. Trump v posledních měsících argumentuje, že Amerika tehdy „zažívala nejhorší inflaci v dějinách“. Pravda to však není, přes devět procent se dostala naposled v roce 1981, v dávnější minulosti byla čísla o mnoho horší. Nyní se inflace točí okolo tří procent, stále je však vyšší, než když Trump opouštěl úřad. Podobný trend ovšem zažívá i většina nejsilnějších světových ekonomik. ZaměstnanostVelký pilíř Bidenovy administrativy. Před nástupem covidu se mohl jeho republikánský sok chlubit vytvořením 6,7 milionu pracovních míst. Biden kontroval během svého mandátu vznikem 16 milionů. „Je to nejvyšší růst v sektoru práce v americké historii,“ hlásal ještě před odstoupením z letošní kampaně. A vskutku nelhal, od kontinuálního sběru dat, který započal v roce 1939, Amerika tak dobrá čísla nikdy neměla. Nutno podotknout, že mu k tomu pomohl prudký rozvoj po skončení pandemie covidu. MzdaTrump byl na tom v tomto ohledu oproti Bidenovi lépe, udržel stejné tempo růstu platů jako v dobách Baracka Obamy. Během pandemie mu však pomohl statistický paradox. V tomto období zanikla řada pracovních míst, zejména těch nízkopříjmových. Průměrný plat zaměstnaných Američanů se tedy poněkud uměle zvýšil. Během vlády Bidena platy rovněž rostly, nedržely však krok s tempem růstu inflace. Se zahrnutím inflace tedy průměrná mzda od nástupu Bidena k moci klesla. Zdroj: BBC",
        "category": "Zahraničí",
        "photos": 33,
        "date": "2024-09-27T20:56:00+02:00",
        "comments": 130
    },
    {
        "title": "Chaos a nejméně 30 mrtvých. Hurikán Helene pustoší jihovýchod USA",
        "content": "Helene, kterou v některých okamžicích provázely větry o rychlosti až 225 kilometrů v hodině, udeřila v noci na pátek na Floridu jako hurikán čtvrtého stupně na pětibodového škále. Nad pevninou živel postupně oslabil, ovšem zatímco silný vítr pomíjí, intenzivní déšť v oblastech na sever od Floridy pokračuje, zvedá hladiny řek na rekordní úrovně a způsobuje sesuvy bahna. Na jihu Apalačského pohoří vyvolává bouře „katastrofální“ záplavy, uvedla americká Národní meteorologická služba (NWS). Srážkové úhrny místy přesahovaly 400 milimetrů a stále stoupají, informoval deník WP. V kopcích na západě Severní Karolíny hrozí protržení přehrady, obyvatelům v údolí pod ní úřady nařídily evakuaci. Helene je kromě své intenzity mimořádná i svým rozsahem, extrémní počasí přinesla do velké oblasti od jihu Floridy až po hranice státu Virginie. Šest amerických států vyhlásilo krizový stav, napříč zasaženou oblastí ztratilo dodávky elektřiny skoro 4,5 milionu zákazníků, což může odpovídat výrazně většímu počtu obyvatel. Škody a zaplavené ulice jsou hlášeny i z velkých měst jako Tallahassee, Tampa Bay a Atlanta. Na pevnině střed hurikánu udeřil v řídce osídlené floridské oblasti Big Bend, kde první záběry škod ukazují zdevastované komunity. „Vypadá to, jako by vybuchla jaderná bomba,“ řekl NYT Michael Bobbitt z pobřežního městečka Cedar Key. Přílivová vlna podle předběžného odhadu v této oblasti vystoupala až na zhruba pět metrů. „V noci na dnešek jsme to tvrdě schytali,“ hodnotil ráno situaci guvernér Georgie Brian Kemp. Později oznámil, že v jeho státě je nejméně 11 obětí a že další lidé zůstávají uvězněni v poškozených domech. Úřady na Floridě do pátečního dopoledne potvrdily sedm obětí. O život podle floridského guvernéra Rona DeSantise přišel i člověk, který cestoval v automobilu, na který se zřítilo dopravní značení. Další mrtvé evidují úřady v Jižní Karolíně a Severní Karolíně, kde zuří rozvodněné řeky. „Až se Floriďané zítra ráno (v pátek) probudí, je velmi pravděpodobné, že budou další ztráty na životech,“ uvedl DeSantis. „A určitě dojde i ke ztrátám na majetku,“ dodal. Úřad šerifa v okrese Taylor před příchodem hurikánu vydal podle stanice Fox News „morbidní varování“ obyvatelům, kteří neuposlechnou výzvu k evakuaci. „Pokud jste se vy nebo někdo z vašich známých rozhodli neevakuovat, napište si prosím na ruku nebo nohu své jméno, datum narození a důležité informace permanentním fixem, aby vás bylo možné identifikovat a informovat rodinu,“ uvedl úřad v prohlášení. Střed bouře Helene během dne postupoval na sever a doputoval nad západ Severní Karolíny, informovalo americké Národní středisko pro hurikány (NHC). Živel postupně zeslábl z hurikánu na tropickou bouři a maximální rychlost větru už klesla na zhruba 70 kilometrů v hodině. Bouře bude dál slábnout, meteorologové ale varovali, že záplavy potrvají nejméně do soboty. Helene je osmou pojmenovanou bouří letošní atlantické hurikánové sezony. Také je ukázkou stupňující se hrozby hurikánů pro obyvatele USA, kterou podle expertů přináší změny klimatu poháněné spalováním fosilních pali Helene je už čtvrtým hurikánem, který letos zasáhl americkou pevninu. Stejný nebo větší počet hurikánů udeřil v USA za posledních více než 100 let pouze pětkrát, přičemž rekordem je šest hurikánů z roku 1886, uvedl odborník na hurikány Philip Klotzbach z Colorado State University. Jiný expert Jeff Masters poznamenal, že od roku 2017 zasáhlo USA osm hurikánů čtvrté nebo páté kategorie, zatímco předchozích osm bylo rozprostřeno na 57 let. 11:20pm EDT 26th September -- #Hurricane #Helene has made landfall in the Florida Big Bend region at around 11:10pm EDT just E of the mouth of the Aucilla River.Max sustained winds at landfall were estimated at 140 mph &amp; a min pressure of 938 mb.Info: https://t.co/1OTHyJkqja https://t.co/WWohcTqpBa",
        "category": "Zahraničí",
        "photos": 27,
        "date": "2024-09-27T20:22:08",
        "comments": 12
    },
    {
        "title": "Stavitel budovy spadlé při zemětřesení v Turecku dostal 865 let vězení",
        "content": "Turecko a Sýrii 6. února 2023 zasáhlo zemětřesení o síle 7,8 stupně. Otřesy byly cítit v jedenácti tureckých provinciích a jednalo se o nejsilnější zemětřesení v zemi od roku 1939. Zemětřesení si vyžádalo 59 259 potvrzených obětí, z toho v Turecku 50 783 a 8476 v sousední Sýrii, převážně na rebely ovládaném severozápadě země. Bytový dům o 14 patrech ve městě Adana se zřítil, ačkoliv město bylo ve srovnání s jinými částmi Turecka od dopadů zemětřesení relativně ušetřeno. Zhroucení budovy z roku 1975 přežil jediný rezident. Stavitel Hasan Alpargün byl odsouzen za zabití a ublížení na zdraví s možným úmyslem. Ještě v den zemětřesení Alpargün utekl do turecké části Kypru, ale o týden později se vzdal policii. Alpargün si verdikt vyslechl prostřednictvím videa, neboť je již ve vězení. Od loňského února policie zatkla více než 260 lidí zodpovědných za výstavbu budov, které neobstály při zemětřesení. Mnoho z nich se krátce po katastrofě pokoušelo utéct ze země. V Turecku už začalo několik soudních procesů. Dalších 34 obžalovaných bylo odsouzeno k 25 letům vězení, uvedla agentura Anadolu s odvoláním na právníka rodin obětí.",
        "category": "Zahraničí",
        "photos": 22,
        "date": "2024-09-27T20:37:00+02:00",
        "comments": 6
    },
    {
        "title": "Kousková je v Deauville po dvou kolech šestnáctá, cutem prošla i Melecká",
        "content": "Kousková po čtvrtečních 72 ranách zahrála dne o dvě méně a je v paru. V čele je jednička evropského žebříčku Order of Merit Švýcarka Chiara Tamburliniová se skóre -7. Kousková může na Open de France vylepšit loňské 18. místo a upevnit si pozici české jedničky v pořadí sezony. V Order of Merit figuruje momentálně na 17. pozici. Turnaj skončí v sobotu.",
        "category": "Ostatní",
        "photos": 0,
        "date": "2024-09-27T20:29:00+02:00",
        "comments": 0
    },
    {
        "title": "Spor mezi krajem a koksovnami skončil. Firma splašky převáží cisternami",
        "content": "Centrální čistírna filtruje splašky nejen z ostravských domácností, ale také z několika průmyslových podniků. Jedním z nich jsou koksovny OKK stojící v obvodu Přívoz, který byl po protržení břehu Odry zatopený. Čistírna bude mimo provoz nejméně dva měsíce, splašky z většiny třísettisícového města tak tečou přímo do blízké řeky Odry. To představuje sice značné riziko pro životní prostředí, ale mnohem větší ekologický problém by nastal, kdyby se do řeky dostaly odpadní vody právě z koksovny. Krizový štáb proto v pýtek dopoledne vyzval společnost OKK Koksovny, ať neobnovuje provoz, pokud nemá vyřešeno nakládání s odpadními vodami. „Odpověď požadujeme velmi rychle, protože hrozí ekologické škody velkého rozsahu a obecné ohrožení v mezinárodním měřítku,“ konstatoval hejtman Josef Bělica. Krizový štáb vedení společnosti také uložil, aby mu do pondělí sdělila další důležité informace související s provozem koksoven. Bělica zmínil, že v koksárenských odpadních vodách jsou značně překračovány hodnoty nebezpečných látek včetně kyanidů „Potřebujeme vědět, jak to je aktuálně s vypouštěním fenolčpavkových vod z provozu koksovny, jak firma řeší jejich čištění, zda hrozí, nebo nehrozí situace, že by společnost rozhodla o jejich vypuštění do povrchových či podzemních vod a další. Není možné je vypouštět do povrchových vod bez čistění,“ vypočítal hejtman. Pokud firma nezabrání úniku těchto jedovatých vod, hejtman zmínil možnost zapojení policie. „Pak jsem pro podání trestního oznámení, protože z mého pohledu jiná možnost neexistuje,“ nastínil. Mluvčí koksovny Jindřich Vaněk sdělil, že čistění odpadních vod je pro provoz firmy nezbytné. „Výpadek ostravské ústřední čistírny je pro OKK Koksovny zásadní provozní komplikací,“ připustil mluvčí firmy. Průmyslové odpadní vody se nyní podle něj skladují v retenčních nádržích a odvážejí v cisternách do funkčních čistíren odpadních vod v regionu. To v současnosti zůstává jedinou přijatelnou variantou. „Hledáme optimální řešení, plné obnovení výroby bude možné až po nalezené komplexního a smysluplného nakládání s odpadní vodou,“ připojil mluvčí koksoven. Vedení firmy nejspíše obdobně informovalo i vedení kraje a krajský krizový štáb. „Společnost OKK Koksovny písemně sdělila požadované informace, které jsou nezbytné k vyhodnocení rizika v souvislosti s provozem podniku. Firma si je vědoma svých legislativních povinností a hledá řešení, cestu, jak naložit s fenolčpavkovými vodami,“ uvedla mluvčí krajského úřadu Miroslava Chlebounová.. Doplnila, že koksovny si jsou rovněž vědomy toho, že nemohou a nebudou tyto vody vypouštět do povodí. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Ostrava",
        "photos": 10,
        "date": "2024-09-27T16:18:00+02:00",
        "comments": 4
    },
    {
        "title": "Fotbalisté Vlašimi ve druhé lize přestříleli rezervu Ostravy a jsou třetí",
        "content": "Hosté vyhráli první poločas zásluhou Jaroňovy brzké branky, Středočeši ale po trefách Lehkého a Hodka skóre otočili. Na začátku nastavení znovu vyrovnal hlavou Kašpárek, ve třetí minutě nastavení rozhodl druhým zásahem v utkání Lehký. Dvaadvacetiletý útočník se prosadil ve čtvrtém duelu po sobě a se šesti góly se dotáhl do čela tabulky střelců. Vlašim si připsala třetí výhru v ročníku a doma uspěla podruhé za sebou. Ostrava venku nebodovala potřetí v řadě. Rozhodčí: Beneš J – Hádek, Beneš A.",
        "category": "Domácí soutěže",
        "photos": 2,
        "date": "2024-09-27T20:08:00+02:00",
        "comments": 0
    },
    {
        "title": "Billie Jean Kingová obdržela jako první sportovkyně Zlatou medaili Kongresu",
        "content": "Podle agentury Reuters americký prezident Joe Biden podepsal potřebný legislativní dokument ve čtvrtek. Osmdesátiletá Kingová se tak dostala do úzké skupiny sportovců, kteří ocenění získali. Všech deset jejích předchůdců z řad jednotlivců byli muži. „Billie je jednou z největších ambasadorek tenisu, ale její vliv mimo kurty je dokonce ještě větší než její výkony na něm,“ uvedl v prohlášení šéf USTA Brian Hainline. „Tímto oceněním prolomila další bariéru,“ dodal. Kingová během hráčské kariéry získala 39 grandslamových titulů - 12 ve dvouhře, 16 ve čtyřhře a 11 v mixu - 25 z nich v Open éře. Zásadně přispěla k založení ženské tenisové asociace WTA a díky jejímu boji o rovnoprávnost začalo US Open v roce 1973 jako první grandslamový turnaj vyplácet stejné prémie tenistům i tenistkám. V září 2020 byl po ní přejmenován Fed Cup, který se nyní hraje jako Pohár Billie Jean Kingové.",
        "category": "Tenis",
        "photos": 6,
        "date": "2024-09-27T19:55:00+02:00",
        "comments": 1
    },
    {
        "title": "Kdo ukradl Zemi a poškodil Venuši? Budějovické planetárium hledá vandala",
        "content": "Ve Sluneční soustavě chybí Země od čtvrtečního večera. Zloděj přišel navštívit expozici před planetáriem mezi 18. a 20. hodinou, uvedl policejní mluvčí Jiří Matzner. „Je možné, že modely planet ‚zaujaly‘ některého návštěvníka včerejšího hokejového utkání,“ řekl Matzner. Sparta Praha porazila domácí hokejisty v Budvar aréně vzdálené přes park asi 200 metrů. Zmenšená Země má v průměru 15 centimetrů. Venuši vandal vytrhl ze sloupku. „Modely planet jsou vyrobeny na zakázku, model Země má hodnotu zhruba 5 000 Kč. Případ této krádeže prověřují policisté z Obvodního oddělení České Budějovice – město,“ uvedl Matzner. Žádá veřejnost o pomoc. Pokud o krádeži něco ví, může zavolat na linku 158 nebo na obvodní oddělení policie (974 226 700). „Osud Země je tak v rukou všímavého občana,“ dodal Matzner. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "České Budějovice",
        "photos": 3,
        "date": "2024-09-27T19:39:00+02:00",
        "comments": 6
    },
    {
        "title": "V Olomouckém kraji koalice ANO s ODS už nebude. Ve hře zbývají SPD a Stačilo!",
        "content": "„Občanští demokraté budou v následujícím období v Olomouckém kraji opoziční stranou. Od sečtení volebních výsledků jsme absolvovali několik jednání s dalšími volebními stranami. K jednání nás mimo jiné oslovilo vítězné hnutí ANO. Jeho představitelé nám nabídli účast na tříčlenné koalici ve složení ANO-ODS-SPD,“ uvedl Major na svém facebookovém profilu před půl sedmou večer. „Tuto nabídku jsme jasně odmítli, což jednohlasně potvrdila i Regionální rada ODS v Olomouckém kraji. Nemůžeme vyměnit naše principy za účast v krajské koalici, a proto budeme nadále bojovat za náš kraj z opozičních lavic. I z nich lze pro občany kraje udělat ledasco prospěšného,“ dodal. Prohlášení přišlo jen pár hodin poté, co ANO rozeslalo novinářům pozvánku na tiskový brífink, kde má v sobotu ve 14:00 krajský lídr Ladislav Okleštěk prezentovat výsledky koaličních jednání. Zhruba hodinu po Majorově vyjádření přitom na Facebook přidal své prohlášení: „Jednání o budoucím složení krajské koalice nekončí. Stále hledáme řešení, věřím, že se podaří postavit stabilní vedení Olomouckého kraje,“ napsal v příspěvku, k němuž na rozdíl od ostatních nejsou povoleny komentáře. ANO a ODS spolu v regionu vládly už v letech 2016 až 2020, dalším členem koalice byla tehdy sociální demokracie. Hejtmanem byl Okleštěk, jeho třetím náměstkem nynější lídr ODS Dalibor Horák. Hnutí disponuje v 55členném krajském zastupitelstvu 26 mandáty. K pohodlné většině mu tudíž stačí jeden koaliční partner, přesto Okleštěk od začátku mluvil o tom, že nevylučuje vytvoření trojkoalice. Současně uváděl, že je ochoten jednat se všemi zvolenými uskupeními. Pokus o společnou vládu s ODS a SPD by ovšem vyžadoval porušení předvolebních proklamací od obou aktérů. Lídr občanských demokratů Dalibor Horák totiž v rozhovoru pro MF DNES uvedl, že se pro povolební jednání „nevyhraňuje vůči nikomu krom extrémů“, místopředseda SPD a první muž krajské kandidátky Radim Fiala byl ještě ostřejší a jasně avizoval, že hlavní prioritou je „vymést pětikoaliční strany z krajských úřadů“. Už dříve ohlásily odchod do opozice další dvě uskupení – ve volbách druzí Starostové a nezávislí mající devět křesel, a třetí Spojenci24 tvoření KDU-ČSL, TOP 09, Zelenými a nestraníky, kteří disponují šesti krajskými zastupiteli. V regionu se tak nyní rýsuje podobný scénář, který v pátek odpoledne zazněl na Vysočině. Jako potenciální koaliční partneři už totiž ANO zbývá pouze blok SPD, Trikolory, PRO a Svobodných mající pět zastupitelů, nebo hnutí Stačilo! tvořené primárně komunisty, jež má čtyři mandáty. Případně se může ANO pokusit o menšinovou vládu opřenou o tichou podporu dvou zmíněných subjektů.",
        "category": "Olomouc",
        "photos": 42,
        "date": "2024-09-27T19:36:00+02:00",
        "comments": 45
    },
    {
        "title": "Válku vyřešíme, řekl Trump po setkání se Zelenským. Chce spravedlivou dohodu",
        "content": "„Tato válka se nikdy neměl stát, ale vyřešíme ji,“ uvedl podle agentury AFP Trump po jednání se Zelenským. Dodal, že chce dojednat „spravedlivou dohodou pro všechny“. Exprezident předtím uvedl, že má se Zelenským velmi dobrý vztah. „Ale mám též velmi dobrý vztah s prezidentem Putinem,“ dodal nicméně. „A myslím, že pokud vyhrajeme, myslím, že to vyřešíme velmi rychle,“ zopakoval znovu svá tvrzení, že když se stane prezidentem USA, vyřeší ukrajinsko-ruský konflikt. „Myslím, že máme společný názor, že válku na Ukrajině je třeba zastavit a (ruský prezident Vladimir) Putin nemůže vyhrát,“ řekl Zelenskyj po boku Trumpa před jejich jednáním. Po rozhovoru řekl, že jeho cílem je spravedlivý mír a že je nutné vyvinout tlak na Putina, aby válku zastavil. Po společném příchodu do konferenční místnosti Trump prohlásil, že „skutečnost, že jsme dnes vůbec spolu, je velmi dobrým znamením“. Exprezident předtím uvedl, že má se Zelenským velmi dobrý vztah. „Ale mám též velmi dobrý vztah s prezidentem Putinem,“ dodal nicméně. „A myslím, že pokud vyhrajeme, myslím, že to vyřešíme velmi rychle,“ zopakoval znovu svá tvrzení, že když se stane prezidentem USA, vyřeší ukrajinsko-ruský konflikt. Exprezident už v minulosti prohlásil, že pokud by byl prezidentem, ruskou válku na Ukrajině by ukončil do „24 hodin“. Jak by toho docílil, ovšem nesdělil. Agentura Reuters s odvoláním na své zdroje ve středu psala, že očekávaná schůzka Zelenského s Trumpem se zřejmě neuskuteční. Trump v ten den ukrajinského prezidenta ostře kritizoval. „Dáváme miliardy dolarů muži, který odmítá uzavřít dohodu – Zelenskému,“ uvedl Trump, jenž se bude v listopadových volbách znovu ucházet o prezidentský úřad, na předvolebním mítinku v Severní Karolíně. „Jakákoliv dohoda, i ta nejhorší, bude lepší než to, co máme teď,“ řekl dále republikánský exprezident. Ukrajina je podle něj v troskách a její lid umírá. „Je hrozné, co se děje na Ukrajině. Tolik smrti, tolik zkázy. Je to strašná věc,“ prohlásil Trump. Na otázku jednoho z novinářů, zda by Ukrajina měla Rusku postoupit území, aby ukončila válku, Trump přímo neodpověděl. „Pojďme dosáhnout míru,“ řekl. „Potřebujeme mír. Potřebujeme zastavit smrt a ničení,“ dodal. Zelenskyj je na návštěvě v USA, kde se snaží získat další podporu pro svou zemi, která se už třetím rokem brání rozsáhlé ruské vojenské agresi. Ve čtvrtek se setkal v Bílém domě s Bidenem i Harrisovou, která bude v listopadových volbách Trumpovou demokratickou soupeřkou. Při setkání se Zelenským prohlásila, že návrhy, aby se Ukrajina vzdala velké části svého území, jsou nepřijatelné a nebezpečné – navrhují podle ní kapitulaci, nikoliv mír. Narážela tak na Trumpa, podotkla agentura AFP. Bílý dům mezitím ve čtvrtek oznámil další vojenskou pomoc Kyjevu ve výši bezmála osmi miliard dolarů (180 miliard korun). Ukrajinský prezident na sociálních sítích po schůzkách s Bidenem a Harrisovou zveřejnil videa ze setkání s oběma čelními představiteli Spojených států a uvedl, že je seznámil se svým takzvaným plánem vítězství v boji s Ruskem. „Musíme ukončit tuto válku a dosáhnout spravedlivého míru,“ napsal Zelenskyj. Podrobnosti ke svému plánu zatím nesdělil. Před tím jednal se zástupci amerického Kongresu. During the meeting with @POTUS, I presented the Victory Plan to him. We discussed details to strengthen the Plan, coordinated our positions, views, and approaches, and tasked our teams with holding consultations on the next steps.We deeply appreciate that Ukraine and the United… https://t.co/RZvNgH2NSE https://t.co/ow67qHZqF9",
        "category": "Zahraničí",
        "photos": 53,
        "date": "2024-09-27T17:22:08",
        "comments": 344
    },
    {
        "title": "Drůbež na Klatovsku má ptačí chřipku. Asi jde o novou mutaci, řekl Výborný",
        "content": "Ptačí chřipka se zatím potvrdila v jedné hale, kde je 6000 kachen, uvedl Vorlíček. „Bohužel jde v tomto ročním období o zcela mimořádnou událost. Pravděpodobně jde o novou mutaci viru, která se šíří i mimo jarní období. To může znamenat potenciální ohrožení i pro další chovy,“ řekl ministr Výborný. Podle Vorlíčka se možná nebude muset likvidovat všech 27 000 kusů drůbeže. Bude třeba udělat ještě dodatečná vyšetření. Zatím není jasné, kdy by měli veterináři zasažený chov likvidovat. Na likvidaci chovu budou veterináři spolupracovat s hasičským záchranným sborem a s Plzeňským krajem. Veterinární správa bude vydávat mimořádná veterinární opatření včetně souvisejících kompenzací pro chovatele. Ředitel firmy Václav Voráček řekl, že zatím nemá žádné oficiální informace. Zootechnik odpovědný za chov drůbeže Jan Kanta se vyjádřil, že se nákaza potvrdila v hale, kde firma chová bílé kachny. „Týká se to zvířat jen na jedné odchovně, kde je 6000 třítýdenních bílých kachen na výkrm. Byl zvýšený denní úhyn, což se musí hlásit. Odebraly se vzorky a dnes (v pátek) odpoledne se v Praze potvrdilo, že jsou pozitivní. Víc toho zatím nevíme,“ uvedl. Firma chová také bažanty či divoké kachny, jsou ale v jiných objektech v areálu. Bohužel musím potvrdit nové ohnisko výskytu ptačí chřipky v Klatovském rybářství a.s. v hospodářstvi Mysliv ‼️Utraceno bude 27 tisíc kachen, bažantů, orebic a divokých kachen. Budou vydána @vetsprava mimořádná veterinární opatření včetně souvisejících kompenzací chovateli. Ptačí chřipka se letos vyskytla v sedmi velkochovech drůbeže a celkový počet zvířat určených k utracení dosahuje téměř 237 000. Je to zhruba třikrát víc než za celý loňský rok, kdy dali veterináři utratit skoro 80 000 ptáků. Letošní výskyt ptačí chřipky ve velkochovech drůbeže je třetí nejhorší. Vůbec nejvíce ptáků (780 000) dali veterináři utratit v roce 2022, následuje rok 2021, kdy jich muselo být zabito na půl milionu. V minulosti se ptačí chřipka výrazně vyskytovala také v letech 2007, 2017 a 2020. Dosud největší ohnisko nemoci v ČR veterináři objevili koncem prosince 2022 ve velkochovu slepic v Brodu nad Tichou na Tachovsku, kde bylo kvůli viru subtypu H5N1 zlikvidováno všech 742 000 slepic. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více na www.shocart.cz",
        "category": "Plzeň",
        "photos": 11,
        "date": "2024-09-27T17:55:00+02:00",
        "comments": 1
    },
    {
        "title": "Mrak smutku nad šampionátem. Tragický pád Furrerové je stále nejasný",
        "content": "Do cíle pátečního závodu mužů do třiadvaceti let zbývalo asi 100 kilometrů, když vedení Mezinárodní cyklistické unie (UCI) oznámilo, že Furrerová v nemocnici podlehla zraněním ze čtvrtečního klání juniorek. Osmnáctiletá Švýcarka si při pádu na mokré silnici vážně poranila hlavu a záchranáři ji vrtulníkem převezli do místní fakultní nemocnice. V pátek ráno přišla od organizátorů zpráva, že rodiče cyklistky nechtějí, aby byl kvůli jejímu stavu narušen program šampionátu, a tak dění ve Švýcarsku pokračovalo dál. Všichni doufali, že přijdou z curyšské nemocnice dobré zprávy. Vždyť švýcarská cyklistika se teprve nedávno srovnala s loňskou smrtí Gina Mädera. Navíc celý světový peloton prožívá nezvykle tragické období. Pár týdnů po Mäderovi přišel během závodu o život italský junior Jacopo Venzo, letos se na etapáku Kolem Rakouska smrtelně zranil Nor André Dreger. Ale také tentokrát se znepokojující zprávy změnily na zničující. „S velkým zármutkem musím oznámit, že jsme byli informováni o smrti mladé cyklistky Muriel Furrerové,“ začal svůj proslov Peter Van den Abeele, sportovní ředitel UCI. „Myšlenky cyklistické rodiny po celém světě jsou nyní s jejími blízkými a přáteli a kolegy ze švýcarského týmu.“ Furrerová závodila mezi juniorkami druhým rokem, na podzim 2022 se v rámci cyklokrosového Světového poháru ukázala i v Táboře, kde byla jednadvacátá. Z domácího mistrovství v terénu měla dvě stříbrné medaile, letos se jí dařilo i na silnici, když si dojela pro titul vicemistryně Švýcarska jak v časovce, tak hromadném závodě. Loni se do výběru na světovém šampionátu ještě nedostala, letos už místo ve čtyřčlenném týmu získala a chtěla se na domácí trati patřičně předvést. Jenže všechno změnil jediný pád. Ještě v úterní časovce juniorek dojela Muriel Furrerová na 44. místě. Těch bylo ve čtvrtečních závodech mnoho. Už tak technický městský okruh se kvůli hustému dešti a spadanému listí změnil v kluzké peklo. Hned po dvaceti kilometrech skončil kvůli pádu závod pro českou naději Pavla Šumpíka, obhájce juniorského titulu Albert Philipsen spadl dokonce z vedoucí pozice. Pád Furrerové byl ale jiný. Přestože existují fotografie z místa, kde Furrerovou našli, ještě více než čtyřiadvacet hodin poté organizátoři nedokázali označit „přesné místo“, kde k fatálnímu karambolu došlo. Zároveň ani neexistují z pádu žádné záznamy. A tak je celá situace jaksi v mlze. A to samozřejmě budí otázky. Podle některých tvrzení záchranářům trvalo dlouho, než vůbec Furrerovou našli. Což je při zranění hlavy, kdy můžou rozhodovat sekundy, pro organizátory velmi nepříjemná zpráva. Proto také sportovní ředitel organizačního výboru Olivier Senn k situaci řekl pouze: „Nebudu zatím nic komentovat.“ Podle něj stále probíhá vyšetřování, kde a proč vůbec k pádu došlo. Představitel organizačního výboru curyšského světového šampionátu Olivier Senn na tiskové konferenci k tragickému úmrtí Muriel Furrerové. „Než příslušné orgány dospějí k výsledku, nebudeme se vyjadřovat. Domnívané místo kolize jsme před pátečními závody ještě více zabezpečili, ale samozřejmě se o bezpečnost jezdců staráme vždy a na sto procent,“ zdůraznil. Senn je už několik let také v organizačním výboru Kolem Švýcarska, proto na sebe otázka ohledně podobnosti s úmrtím Mädera nedala dlouho čekat. „Samozřejmě, že mám spoustu podobných myšlenek jako tehdy. Ale dnešek není o Ginovi, je o Muriel.“ Z úcty vůči cyklistické naději nechala švýcarská televize doběhnout závod třiadvacítkářů bez komentáře, hlasatelé přímo v cíli se pak omezili na strohý projev. Novinářská mixzóna zůstala uzavřená, medailový ceremoniál se osekal na ty nejnutnější protokolární povinnosti. Veškerý večerní program organizátoři zrušili, stejně jako sobotní UCI gala. O víkendu se ale závody rozjedou podle plánu, diváci u tratě se tak očekávaného souboje o duhový dres mezi světovou elitou dočkají. Jen možná budou fandit trochu skromněji. A závodníci se snad do zatáček pustí spíš s respektem než s chtíčem po úspěchu. Jak totiž pátek znovu bolestně připomněl, žádná medaile za tu nejvyšší oběť nestojí.",
        "category": "Cyklistika",
        "photos": 6,
        "date": "2024-09-27T19:04:00+02:00",
        "comments": 44
    },
    {
        "title": "Mladá cyklistka Furrerová po zranění hlavy při pádu v závodě MS zemřela",
        "content": "Furrerová měla během závodu v hustém dešti a v lesnaté pasáži z dosud nezjištěných příčin kolizi, při níž utrpěla těžké zranění hlavy. Záchranářský vrtulník ji transportoval do nemocnice. UCI již ve čtvrtek označila její stav jako „velmi kritický“. Dnes mladá závodnice v curyšské nemocnici zraněním podlehla. „Mezinárodní cyklistická komunita ztratila závodnici, před níž byla zářivá budoucnost,“ uvedla UCI. Již v průběhu dne unie avizovala, že přes vážnost situace počítá s pokračováním šampionátu podle původního programu. „V souladu s přáním rodiny Muriel Furrerové bude mistrovství světa pokračovat, jak bylo naplánováno,“ oznámila. Dnes se jel závod mužů do 23 let. V sobotu se uskuteční závod elitní kategorie žen a v neděli uzavřou šampionát muži. Zrušen byl sobotní galavečer. Místo pádu švýcarské cyklistky Muriel Furrerové, který měl bohužel tragické následky. Šéf organizačního výboru Olivier Senn na tiskové konferenci uvedl, že zatím nelze poskytnout žádné informace o okolnostech nehody Furrerové. Událost vyšetřují policie a státní zastupitelství. „Ztratili jsme nadějnou mladou sportovkyni, která měla celý život před sebou. S tím je těžké se vyrovnat. Neumíme si představit, jaké to musí být pro její rodinu a přátele,“ řekl Senn. Závody mužů a žen povedou po stejném úseku silnice, kde se smrtelná nehoda stala. „Byli jsme se na ten sjezd dneska znovu podívat,“ řekl Senn. „Bude tam víc našich lidí. Vždy děláme maximum pro bezpečnost jezdců,“ prohlásil šéf pořadatelů. Loni v červnu na domácích silnicích zemřel jiný švýcarský cyklista Gino Mäder, který utrpěl smrtelnou nehodu během závodu Kolem Švýcarska. Šestadvacetiletý závodník sjel ze silnice a zřítil se do rokle. „Je to pochopitelně další tragická smrt. Je to hodně podobné. Dnes je to Muriel,“ řekl Senn. Červen 1995 - Olympijský vítěz v silničním závodě jednotlivců z Barcelony Ital Fabio Casartelli podlehl v nemocnici následkům zranění hlavy, které utrpěl po pádu v 15. etapě Tour de France. Červen 1999 - Manuel Sanroma upadl asi kilometr před cílem druhé etapy závodu Kolem Katalánska ve chvíli, kdy se peloton připravoval na závěrečný spurt. Dvaadvacetiletý Španěl vážným zraněním v nemocnici podlehl. Únor 2000 - Při závodu Kolem Argentiny narazil nákladní automobil do španělského cyklisty Saúla Moralese. Pětadvacetiletý jezdec podlehl při převozu do nemocnice těžkým zraněním. Březen 2003 - Devětadvacetiletý kazašský cyklista Andrej Kivilev podlehl v nemocnici zraněním, která utrpěl po těžkém pádu v etapovém závodu Paříž-Nice. Po jeho smrti zavedla UCI povinné nošení helmy. Červen 2005 - Sedmatřicetiletý Ital Alessio Galletti dostal během závodu ve Španělsku infarkt a zemřel. Listopad 2006 - Španěl Isaac Gálvez zemřel na následky pádu při šestidenním závodu v Belgii. Jednatřicetiletý úřadující mistr světa na dráze narazil ve vysoké rychlosti hrudníkem do zábradlí. Květen 2008 - Portugalec Bruno Neves přišel o život během závodu Classica de Amarante. Šestadvacetiletý jezdec utrpěl po pádu řadu zranění a nezachránil ho ani rychlý převoz do nemocnice. Květen 2011 - Po pádu ve třetí etapě na Giru d’Italia zemřel šestadvacetiletý Belgičan Wouter Weylandt. Při sjezdu zhruba 25 kilometrů před cílem narazil do zdi. Březen 2016 - Pětadvacetiletý Belgičan Antoine Demoitié zemřel po pádu pod kola motocyklu během jednorázového závodu Gent-Wevelgem. Duben 2018 - Belgičan Michael Goolaerts po pádu a srdeční zástavě v závodu Paříž-Roubaix zemřel v nemocnici. Bylo mu 23 let. Srpen 2019 - Dvaadvacetiletý Belgičan Bjorg Lambrecht podlehl zraněním, která utrpěl při těžkém pádu v závodu Kolem Polska. Červen 2023 - Šestadvacetiletý Švýcar Gino Mäder podlehl v nemocnici zraněním, která utrpěl při pádu v páté etapě závodu Kolem Švýcarska. Při sjezdu sjel ze silnice a spadl do rokle, lékaři jej našli ve vodě. Červenec 2023 - Sedmnáctiletý italský závodník Jacopo Venzo zemřel po pádu v první etapě mezinárodního juniorského cyklistického závodu v Rakousku. V nemocnici podlehl následkům vážných zranění. Červenec 2024 - Norský cyklista André Drege přišel o život v královské etapě závodu Kolem Rakouska. Pětadvacetiletý jezdec spadl ve sjezdu z Grossglockneru. Září 2024 - Osmnáctiletá Švýcarka Muriel Furrerová zemřela na následky pádu v silničním závodě juniorek na mistrovství světa v Curychu. Po kolizi v hustém dešti a vážném zranění hlavy byla v kritickém stavu.",
        "category": "Cyklistika",
        "photos": 1,
        "date": "2024-09-27T15:19:00+02:00",
        "comments": 76
    },
    {
        "title": "Polily van Goghův obraz, jdou za mříže. Na jeho díla pak zaútočili další aktivisté",
        "content": "Třiadvacetiletá Phoebe Plummerová a o rok mladší Anna Hollandová podle prokuratury způsobily na rámu škodu téměř 10 000 liber (300 000 korun). Obě aktivistky trvaly na své nevině, soud ale za poškození rámu udělil Plummerové dvouletý a Hollandové 20měsíční trest. Podle soudce měly ženy v úmyslu poškodit dílo, jehož hodnota je „doslova nevyčíslitelná“. Ženy přišly předloni v říjnu do londýnské Národní galerie v dopoledních hodinách a vychrstly na obraz dvě plechovky polévky, což podle zveřejněných záběrů vyvolalo šokovanou reakci dalších návštěvníků. Poté si přilepily ruku ke zdi a provolávaly věty kritizující používání fosilních paliv či rozdíly životní úrovně v bohatých a chudých zemích. Policie je krátce nato zadržela. Galerie ve stejný den oznámila, že obraz nebyl poškozen. Trojice aktivistů, dvě ženy a jeden muž, v pátek vychrstli polévku oranžové barvy na dva Van Goghovy obrazy. Na sobě měli trička Just Stop Oil a křičeli „buďte na správné straně dějin“. Další návštěvníci podle BBC křičeli „ne“ či „nedělejte to“. „Obrazy byly sundány, prohlíží je restaurátor a nejsou poškozené,“ sdělila AFP Národní galerie. Slunečnice v londýnské Národní galerii jsou jednou z pěti verzí obrazu, které visí ve světových galeriích a muzeích. Van Gogh slunečnicových maleb vytvořil mezi lety 1888 a 1889 celkem sedm. Umělec je namaloval jako dekorace do svého francouzského domu v Arles před návštěvou svého přítele, malíře Paula Gaugina.",
        "category": "Zahraničí",
        "photos": 26,
        "date": "2024-09-27T18:54:00",
        "comments": 22
    },
    {
        "title": "KVÍZ: Piertotum locomotor! Jak dobře si pamatujete Minervu McGonagallovou?",
        "content": "Maggie Smithová si mocnou kouzelnici zahrála ve všech dílech Harryho Pottera. „Byla údajně jedinou představitelkou, kterou si autorka J. K. Rowlingová výslovně vyžádala,“ uvedla britská BBC. V českém dabingu postavě hlas propůjčila Jana Drbohlavová.",
        "category": "Kultura",
        "photos": 0,
        "date": "2024-09-27T18:38:00+02:00",
        "comments": 2
    }
]